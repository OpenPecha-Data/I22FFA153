/ /dpal rdo rje nag po chen po'i zab mo'i chos skor rnams byung ba'i tshul legs par bshad pa bstan srung chos kun gsal ba'i nyin byed ces bya ba bzhugs so// stod cha/Volume
I, ff. 1a-208b (1979 ed.)

rgya gar skad du/ shrI tsakre shwa ra na ya ka wa ra sanggu ru tsa badzra mahA ka la sa pa ri wA ra ye ma ma a bi yo ga hri da yA pa tsa ya kritra karma bista ra bha wa tu/
bod skad du/ dpal 'khor lo'i dbang phyug 'dren mchog bla ma dam pa dang rdo rje nag po chen po 'khor dang bcas pa la bdag 'bral med snying gi dkyil nas gsol ba 'debs so
'phrin las rgyas par gyur cig rgyud rgyal ston mdzad gar dgu'i nyams ldan he ru ka /

de dang gnyis med rigs kun bdag po bla ma yi/ /bka' nyan gtso bo srid gsum bza' byed nag po che/ /lcam dral bran g.yog pho nyar bcas pas bdag skyongs shig /bstan srung gang
gi zab mo'i chos tshul rnams/ /'phags pa'i yul du dar zhing rgyas mdzad pa'i/ /grub thob yongs kyi rgyan gyur bram ze che/ /mchog sred la sogs skyes mchog rnams la 'dud/
/gzhan yang lo chen blo gros grags pa sogs/ /gangs can

mun sel skad gnyis smra rnams dang / /yongs rdzogs bstan dang khyad par chos skyong 'di'i/ /mnga' bdag gyur pa sa skya'i bla chen rgyal/ /de sras rje btsun mched dang chos
rje pa/ /khu dbon dam pa kun grags bdag nyid che/ /mkhas btsun nam mkha' legs sogs bstan srung rnams/ /bran du 'khol ba'i skyes chen mchog rnams bsngags/ /khyad par snyigs
dus dpal ldan sa skya pa'i/ /bstan dang bstan 'dzin dgon gnas chos grwar bcas/ /nyams gso gsar du spel ba'i mdzad 'phrin can/ /sngags 'chang chos rje'i rnam thar bsam

bzhin dad/ /gang gi rigs dang chos las 'khrungs pa'i sras/ /nus mthu'i mnga' bdag bsod nams dbang po dang / /yab rjes sbas pa'i sangs rgyas bka' drin can/ /sngags 'chang grags
pa'i mtshan gyis bdag la srungs/ /phyi nang gsang ba'i dregs pa rgyud gsum po/ /dbyer med rang sems brjod bral gnyug ma'i ngang / /zung 'jug gdod ma'i mgon po mus pa
rje/ /brtan g.yo'i bdag po gang de spyi bos mchod/ /gzhan yang lugs 'di'i chos kyi drin nos pa'i/ /nyams rtogs mnga' bdag dbang phyug rab brtan dang / /deng sang gangs ljongs
bstan 'dzin kun gyi rgyan/ /ngag dbang chos grags bdag gi gtsug na mdzes/ /sngon gyi skyes chen tshul khrims 'bar de nyid/ /slar

yang sprul pa'i skur bstan spyan snga rje/ /la sogs bla ma rnams kyi zhabs zung la/ /yan lag mchog gis gus pas rab btud nas/ /bstan srung kun gyi gtso bo nag po che'i/ /zab
las ches zab chos tshul rgya mtsho rnams/ /'phags pa'i yul dang bod 'dir byung ba'i tshul/ /legs par bshad pa'i bstan bcos 'chad la spro/ /snyan brgyud zab mo yi ger bri
ba la/ /chos bdag mkha' 'gros gnang ba'i skabs phye la/ /bdag cag dpon slob rnams kyi 'di phyi'i don/ /'bad med lhun gyis grub pa'i dge legs stsol/ /ces mchod par brjod
cing bshad par dam bca' ba dang / 'phrin las 'chol ba'i tshig sngon du btang nas 'dir rdo rje 'chang chen po'i ye

shes kyi rnam 'phrul bstan srung rgya mtsho'i ded dpon/ rig pa 'dzin pa'i dam tshig gi gnyer kha ba/ ma ga dha rdo rje gdan gyi sgo skyong chen po/ 'phags yul gyi paN grub
rnams kyis yun du bsten zhing ches cher bsngags pa brjod pa/ bod yul bstan pa'i mnga' bdag rje btsun sa skya pa yab sras rnams kyi thun mong ma yin pa'i bka' srung dam pa
dpal rdo rje nag po chen po'i zab mo'i chos skor rnams byung ba'i tshul legs par bshad pa bstan srung chos kun gsal ba'i nyin byed ces bya ba 'di 'chad pa la don gnyis te/
yid ches shing khungs btsun par bya ba'i phyir man ngag gi byung tshul bstan pa/ de las byung ba'i gdams pa dngos bstan pa'o/ /dang po la chos skyong gi chos skor spyir
bstan pa/ bye brag tu nag po chen po 'di'i chos skor byung tshul lo/ /dang po ni/ ji ltar yid bzhin gyi nor bu rin po che dang dpag bsam gyi shing la bdag 'dzin bsam

pa med kyang / gsol ba btab na 'dod dgu thams cad lhun grub tu 'byung ba ltar/ zung 'jug sku bzhi'i bdag nyid khyab bdag rdo rje 'chang chen po de nyid chos sku de bzhin nyid
kyi ngang las ma g.yos bzhin du gzugs sku nyid kyi rnam 'phrul grangs las 'das pas/ gdul bya nam mkha'i mtha' klas pa'i khams dang bsam pa dang bag la nyal gyi rim pa
bsam gyis mi khyab pa dang mthun par chos kyi rnam grangs dpag med cig gsungs pa thams cad kyi don gyi bcud phyung ba/ zung 'jug rdo rje 'dzin pa'i go 'phang sgrub pa'i sgo
gcig pu ni bla med rdo rje theg pa yin te/ dpal kha sbyor las/ chos kyi phung po brgyad khri dang / /bzhi stong gi ni cho ga yis/ /lus kyi de nyid mi shes pas/ /de dag
thams cad 'bras med 'gyur/ /zhes dang / bye brag tu rtsa ba'i rgyud las/ gzhan pa'i sems kyi skad cig kyang / /dngos grub 'dod pas mi gnas so/ /zhes gsungs pa'i

phyir/ de lta bu'i lam zab mo sgrub pa dang / phan bde'i 'byung gnas bstan pa rin po che yun ring du gnas pa la phyi rol bdud la sogs pas thabs sna tshogs kyi sgo nas bar chad
byed pa yin te/ mdo las/ rin chen chos kyang dkon la rtag tu 'tshe ba mang / /zhes gsungs pas/ de'i bar chad bsrung ba dang / bstan pa yun ring du gnas pa'i phyir/ chos
skyong srung ma'i chos skor rnams gsungs pa yin te/ mgon po khros pa'i rgyud las/ gang du rdo rje theg pa yi/ /gsang ba 'dus pa'i yang dag las/ /sangs rgyas bstan pa srung
byed pa/ /snying po 'bras bu lam byed pa'i/ /'dren pa ye shes bstan pa bsrung / /'di nyid gsang ba'i bsgrub pa gang / /zhes dang / de'i lan du/ shes rab snying rje zung
'jug pa'i/ /ting 'dzin gang du bsgom gyur pa/ /bla med dkon mchog bstan pa la/ /rgol ba ngan pa bzlog par mdzad/ /thub

pa mchog gi bstan pa la/ /'dzin dang skyong dang srung ba gsum/ /lnga brgya dus kyi snyigs ma la/ /bdag tu gnyer zhing srungs zhing brtson/ /zhes dang / dus gsum sangs rgyas
thams cad kyi/ /bstan pa srung zhing bka' la gnas/ /dam tshig 'dzin pa'i zhing skyong pa/ /mgon po sa bcu'i dbang phyug gtso/ /dpal ldan rig 'dzin thams cad la/ /mchog
tu gyur pa'i las sgrub pa/ /dpal ldan nag po chen po ni/ /'dis ni lha min ma lus pa'i/ /g.yul las rgyal bar byed pa yin/ /zhes dang / bcom ldan tshe lo brgya ba'i dus/ /de
nyid bstan pa'i snyigs ma yi/ /lnga brgya pa yi dus kyi mthar/ /shin tu gdug cing rtsub pa dang / /mi bsrun pa yi dus kyi tshe/ /de tshe mgon po'i bstan pa 'byung / /zhes
sogs rgyas par gsungs so/ /de ltar srung ma la'ang 'jig rten dang 'jig rten las 'das pa gnyis las/ 'jig rten pa'i

srung mas ni/ tshe 'dir dngos grub phra mo tsam sgrub par nus kyang skye ba phyi ma log pa'i lam la sbyor ba dang / mi dga' ba cung zad tsam la brten nas lus srog la rgol ba
sogs nyes dmigs che zhing / gnas skabs dang mthar thug gi don mtha' dag sbyin pa'i nus pa kho rang rnams la'ang med pas/ bsten kyang dgos pa chung ba yin te/ bod kyi mkhas
pa dag gis/ rang yang 'khor ba'i btson rar bcings pa yi/ /'jig rten lha yis su zhig skyob par nus/ /zhes gsungs/ des na 'jig rten las 'das pa'i srung ma zhig cis kyang
bsten dgos/ de la'ang yang dag par rdzogs pa'i sangs rgyas rdo rje 'chang chen po nyid kyis rgyud sde rnams nas chos skyong rnam grangs bsam gyis mi khyab pa zhig gsungs
pa thams cad mdor bsdus te rnam grangs kyi tshul du smos na/ drang nges kyi sgo nas dbye ba/ rgyud kyi sgo nas dbye ba/ phyi nang gi

sgo nas dbye ba/ go 'phang gi sgo nas dbye ba/ rigs kyi sgo nas dbye ba dang lngar 'dus/ dang po la/ nges don gyi mgon po/ drang don gyi mgon po dang gnyis/ dang po ni/ shrI
ni gnyis med ye shes te/ /zhes gsungs pa ltar/ sems nyid lhan cig skyes pa'i ye shes spros pa'i mtha' thams cad dang bral ba 'di nyid do/ /de'ang gang gnyis su med na stong
pa dang snying rje zung du 'jug pas na gnyis med do/ /de skad du'ang mngon par 'byung ba'i rgyud kyi le'u dang po las/ ma zhes pa ni sems pa'i snying rje dang / hA zhes
pa shes rab dang sbyor ba ste/ shes rab nyid do/ /kA la ni gnyis tshogs pa las 'dus te/ thabs dang shes rab kyi snying rje chen po la sbyar ba'o/ /zhes gsungs/ 'di nyid
la mtshon bya don gyi chos skyong ngam/ gnas lugs bde chen gyi chos skyong zhes kyang grags/ gnyis pa ni/ gdul bya rnams la snang bar gyur pa'i

gzugs kyi sku chos nyid mi 'gyur ba mtshon pas sku mdog nag po/ chos thams cad stong nyid du ro gcig pas zhal gcig pa/ bden gnyis thugs su chud pas phyag gnyis pa la sogs par
shar ba rnams so/ /'di la ni kun rdzob gzugs kyi mgon po zhes kyang bya/ mtshon byed brda'i chos skyong zhes kyang bya ste/ mgon po khros pa'i rgyud las/ nam mkha'i khams
kyi mthas gtugs pa/ /smon lam rnam par sbyong byed cing / /snying rje'i don brtson sems kyis ni/ /dpa' bos srid pa sbyong bar mdzad/ /sna tshogs gzugs can nor bu bzhin/
/zhes gsungs so/ /gnyis pa rgyud kyi sgo nas dbye ba la gsum ste/ dregs pa pho rgyud/ mo rgyud/ gnyis med kyi rgyud do/ /dang po ni/ mgon pos gtso byas nag po stong la
sogs pa rnams so/ /gnyis pa ni lha mos gtso byas pa'i ma mo bye ba

rnams so/ /gsum pa ni/ bla ma he ru ka 'khor khrag 'thung sha za bye ba 'bum sde rnams so/ /de dag la rgyud ces bya ste/ gang las 'phros pa'i gzhi gsal stong zung 'jug sems
can nas rdo rje 'dzin pa'i bar rgyun ma chad par gnas pa'i phyir te/ 'dus pa phyi ma las/ rgyud ni rgyun chags zhes bya'o/ /zhes gsungs/ gsum pa phyi nang gi sgo nas dbye
ba la gsum ste/ phyi'i mgon po/ nang gi mgon po/ gsang ba'i mgon po/ de skad du'ang mgon po khros pa las/ phyi nang gsang ba'i mgon po che/ /bde ba chen pos rol pa yi/
/ye shes gsang ba bsam mi khyab/ /tshe 'di nyid du 'grub 'gyur zhes/ /bcom ldan rdo rje can gyis gsungs/ /zhes sogs gsungs pa'i dang po ni phyi rol gyi 'dzam bu gling gi
dur khrod brgyad dang yul nyi shu rtsa bzhi la sogs pa na bzhugs pa'i chos skyong gtso 'khor gyi rnam

par snang ba rnams yin te/ khros pa'i rgyud las/ dur khrod gnas pa'i mgon po dang / /nyi shu rtsa bzhi'i zhing skyong bcas/ /phyi rol yul du rgyu ba rnams/ /de dag rim pas
bshad par bya/ /zhes dang / yul ni nyi shu rtsa bzhi yi/ /drag po'i zhing skyong nyi shu yi/ /sku gsung thugs kyi 'khor lo yi/ /sa gsum rnam par khyab nas gnas/ /zhes gsungs
so/ /gnyis pa ni/ rdo rje'i lus kyi rtsa gsum 'khor lo lnga/ de dag gi nang na gnas pa'i khams dwangs ma rlung dang bcas pa rnams yin te/ mgon po mngon byung gi le'u
so gcig pa las/ a wa dhu ti dang / la la na dang / ra sa na rnams 'dus pa las mgon po'o/ /la la na shes rab kyi rang bzhin du shes pa'o/ /ra sa na khams bde ba'i rang bzhin
du shes pa'o/ /a wa dhU ti ni bde ba chen po'i rang bzhin can ma zhes pa ste/

khams dkar po bskyed pa dang / khams gsum pa bskyed pa'o/ /zhes gsungs/ de dag la gnad du bsnun tshul yang / le'u zhe bzhi par/ steng 'og gi rlung yang dag par bsnan te/ lte
ba'i dbus su bsgoms na zla ba drug gis nges par 'grub par 'gyur ro/ /zhes dang / dgang ba dang / dbyung ba dang / bum pa can rim pa ji lta ba dran par byas nas/ zla ba
phyed kyis mkha' spyod 'grub par 'gyur ro/ /zhes dang / le'u zhe brgyad pa las/ shes bya thams cad lte ba'i rtsa 'khor du mnan na 'gro ba rnams kyis bde ba the tshom med
par thob pa ni/ yul rnams ye shes kyi mes bsregs pas sgyu mar snang ba'o/ /zhes gsungs/ khros rgyud las/ dkyil 'khor lha lus nyid yin no/ /gzhan du lha dang dkyil 'khor ni/
/btsal bas rnyed par mi 'gyur zhes/ /'dren pa dpa' bos rtag tu gsungs/ /zhes dang / rtag tu sgrub pa po

rnams kyi/ /lus la yang dag gnas nas ni/ /dngos grub ster byed stobs mchog byed/ /ces gsungs so/ /gsum pa ni/ rang sems lhan cig skyes pa'i ye shes skye 'gag gnas gsum dang
bral ba gsal stong zung du 'jug pa'i bdag nyid can 'di nyid do/ /de skad du yang khros rgyud las/ sku gsung thugs kyi gsang ba las/ /drag po kun gyi srog gyur pa/ /zhes
dang / dwangs snyigs las ni rgyu 'bras kyi/ /gnas pa khyad par rten 'brel gyi/ /'khrul dang 'khrul pa ma yin pa/ /khams gsum kun la dbang byed pa/ /zhes gsungs so/ /bzhi
pa go 'phang gi sgo nas dbye ba la gsum ste/ ye shes kyi mgon po/ chos skyong gi mgon po/ 'jig rten gyi mgon po'o/ /dang po ni/ chos sku skye ba med pa la skye ba'i cho 'phrul
du snang ba mgon po rigs lnga la sogs pa rnams so/ /gnyis pa ni/

mthong lam nas sa phyed dang bcu gsum gyi bar ci rigs su gnas pa'i tshul 'dzin pa 'dod khams dbang phyug la sogs pa rnams so/ /gsum pa ni/ lha chen brgyad/ phyogs skyong bcu
la sogs pa 'jig rten pa'i tshul can rnams so/ /de dag kyang khros rgyud las/ 'jig rten chos dang ye shes kyi/ /mgon po'i khyad par mngon du 'byung / /zhes pas bstan no/
/'di la bdag gi bla ma mkhan chen thams cad mkhyen pa ngag dbang chos grags kyi gsung las/ de yang ye shes kyi mgon po ni rgyal ba rigs lnga la sogs pa longs sprul gyi cha
byad can gyi sangs rgyas rnams so/ /chos skyong gi mgon po ni/ sa la gnas pa'i byang sems mtha' dag dang / khyad par du ni gur mgon lcam dral la sogs pa 'das pa'i tshul
bzung ba'i chos skyong rnams so/ /'jig rten pa'i mgon po ni don la 'das pa yin kyang rnam pa 'jig rten pa'i tshul bzung ba'i

pu tra ming sring la sogs pa nas bzung ste/ dkar phyogs la dga' ba'i yi dwags mthu bo che'i bar yan chad do/ /'o na mgon po 'di nyid bcu gsum rdo rje 'dzin pa'i sa la bzhugs
pa yin pas ye shes kyi mgon po nyid yin no snyam na/ don la de ltar yin mod/ 'on kyang ye shes kyi mgon po ston pa sangs rgyas rnams kyi bka' nyan zhing bstan pa bsrung
ba'i tshul bzung bas na chos skyong mgon por bzhag go /gnad 'di go dgos so/ /las mgon rnams la ltos te ye shes kyi mgon po zhes pa'i tha snyad du thob pas/ de'i dbang du
mdzad nas yig cha 'ga' zhig las mgon po 'di la ye shes kyi mgon po zhes bshad pa yang yod do/ /rnam dbye phyed par gyis shig pu tra sogs kyi las mgon rnams la 'jig rten
pa'i mgon por bshad pa ni sgrub thabs gsang ba yid bzhin nor bu

sogs na yod pa yin te/ de nyid las 'jig rten pa rnams mos pho bskul ba yin pas/ thog mar mo'i bod pa/ oM ro ru sogs bzla bar bshad pa des rtogs nus pa yin no/ /zhes gsungs
so/ /lnga pa rigs kyi sgo nas dbye na lnga ste/ sku'i mgon po/ gsung gi mgon po/ thugs kyi mgon po/ yon tan gyi mgon po/ 'phrin las kyi mgon po'o/ /de skad du yang mgon po
khros pa las/ gdod nas grub pa'i dur khrod gnas/ /mkha' 'gro'i dbang phyug mgon po che/ /sku gsung thugs dang 'phrin las dang / /ye shes yon tan rigs kyi lha/ /zhes gsungs/
de yang dang po ni/ bde mchog khros pa mgon po phyag bzhi pa ste/ 'di ni mgon po mngon par 'byung ba dang / mgon po khros pa dang / khrag mtsho khol ma'i rgyud sogs
bod du 'gyur ba'i bcu gnyis tsam nas bstan cing / klu sgrub yab sras/ padma badzra/

slob dpon rdo rje dril bu pa sogs las brgyud de/ bla ma tsa mi dang / dpal chen sga lo la sogs pas gangs can gyi ljongs su spyan drangs te dar zhing rgyas par mdzad do/ /gnyis
pa ni/ spyan ras gzigs khros pa myur mdzad ye shes kyi mgon po phyag drug pa ste/ 'di ni mngon byung dang / khros rgyud le'u brgyad pa rnams las bstan cing / grub chen
sa ra ha dang / sha wa ri ba/ rwa hu la/ gupta badzra/ mnga' bdag mai tri pa rnams las brgyud de/ bla ma shangs pa dhu gu pa zhes grags pa mkhas grub chen po khyung po
rnal 'byor gyis bod yul du rgyas par mdzad do/ /gsum pa ni/ rnam snang chen po'i thugs kyi sprul pa rdo rje nag po chen po gur gyi mgon po ste/ 'di ni 'og tu rgyas par 'chad
do/ /bzhi pa ni/ gtsug tor gdugs dkar gyi gzungs dang / mtshon bya mngon rol sogs nas bstan

pa'i legs ldan dang / beng la sogs pa ste/ padma 'byung gnas dang / dhi paM ka ra dang / padma lcags kyu sogs nas brgyud pa'o/ /lnga pa ni/ nag po gcer bu'i rgyud dang / gsang
ba thugs kyi dpe nag po sogs nas gsungs pa'i trag shad dang / stag zhon te/ slob dpon padma/ shintaM garbha/ ba ling ta a tsarYa sogs las brgyud pa'o/ /de ltar chos skyong
de dag gi bsgrub tshul gyi don bsdus na gsum ste/ ma ltar du bsgrub pa bkra shis/ sring ltar du sgrub pa snying nye/ bran ltar du sgrub pa las myur ro/ /dang po la
gnad gsum ste/ bca' ba rten gyi gnad/ bsgom pa lha'i gnad/ bzlas pa sngags kyi gnad do/ /gnyis pa la gzer gsum ste/ yid ches pa snying stobs bskyed pa'i gzer/ dam tshig bsrung
ba 'khu ldog med pa'i gzer/ thams cad sems kyi rnam 'phrul du shes pa'i sgrub pa gnad du tshud pa'i

gzer ro/ /gsum pa la ngar gsum ste/ bsgom pa ting nge 'dzin gyi ngar/ bzlas pa sngags kyi ngar/ bsad pa rdzas kyi ngar ro/ /de ltar chos skyong gi man ngag zab mo rnams nyams
su blangs pa la brten nas gnas skabs las bzhi'i dngos grub 'bad med du 'grub cing / mthar thug rdo rje 'dzin pa'i go 'phang tshe 'dir sgrub pa'i mchog kyang yin te/ khros
rgyud le'u dang po las/ phyi nang gsang ba'i mgon po che/ /bde ba chen po'i rol pa yis/ /ye shes gsang ba bsam mi khyab/ /tshe 'di nyid du 'grub 'gyur zhes/ /bcom ldan
rdo rje can gyis gsungs/ /zhes dang / ji srid las kyi sbyor ba yis/ /mgon po 'khor bcas mnyes gyur nas/ /las dang dngos grub sna tshogs pa/ /myur du 'grub par the tshom
med/ /ces dang / le'u nyer lnga pa las/ he ru ka yi go 'phang gnas/ /'di la the

tshom mi bya ste/ /zhes sogs rgyas par gsungs so/ /gnyis pa bye brag tu nag po chen po 'di'i chos skor byung tshul la drug ste/ sngon byung gi lo rgyus/ rgyud nas bstan tshul/
'phags yul rgya gar du bshad srol byung tshul/ bod kha ba can gyi yul du dar tshul/ khyad par rje btsun sa skya pa yab sras la bka' babs tshul/ de las snying por gyur
pa'i lam srol nges bzung ste bshad pa'o/ /dang po la gsum ste/ mgon po'i lo rgyus/ lha mo'i lo rgyus/ las mkhan gyi lo rgyus so/ /dang po ni/ sngon de bzhin gshegs pa gtsug
tor can gyi bstan pa la ri mo mkhan gyi rigs las byung ba'i dge slong bde ba'i 'khor lo zhes bya ba kha dog nag cing yid gtum pa bden pa bzhi'i bslab pa la gnas pa zhig
de bzhin gshegs pa de'i nye 'khor du byung / de yang mngon par shes pa cung zad dang ldan pas bdag ni mngon par shes pa dang ldan pa'o snyam du

mngon pa'i nga rgyal byed do/ /de la de bzhin gshegs pas dge slong khyod log pa'i nga rgyal de lta bu byed par mi rigs te/ dper na 'dod khams kyi dbang phyug chen po des lha
thams cad las bdag stobs che'o snyam pa'i nga rgyal gyis ri rab klad la bskor/ rgya mtsho chen po dbugs kyis rngub/ dga' bo dang nyer dga' la sogs pa'i klu chen po rnams
rgyan du byas/ nyi zla thod du bcings/ lha phran zas su za'o/ /de lta bu'i stobs dang ldan zhing / bdag ni 'jig rten 'di na stobs che ba yin no snyam pa'i nga rgyal byed
mod kyang / de bzhin gshegs pa'i stobs ni nam mkha' dang mnyam la/ de'i stobs ni rtswa'i rtse mo'i rdul phran tsam du zad do/ /dge slong khyod kyang de dang 'dra bas mngon
pa'i nga rgyal ma byed cig ces gsungs pas/ dge slong de sems shin tu dman par gyur nas/ bdag ni de bzhin gshegs pa'i 'khor du gnas pa la dgos pa ci

zhig yod snyam pas lho phyogs kyi nags tshal zhig tu song nas gnas pa'i tshe/ de na dbang phyug chen po'i rten gcig yod pa la dge slong des zhag nyi shu rtsa gcig tu mchod
pa dang / skor ba la sogs pa byas nas gsol ba btab pa'i tshe/ rmi lam du dbang phyug chen pos dge slong khyed bdag gi sras su gyur te 'jig rten 'di na stobs che ba'i dngos
grub sbyin no zhes lung bstan to/ /de nas de bzhin gshegs pas dge slong de dbang phyug chen po la skyabs su song nas lam log par zhugs pa dgongs te/ de bzhin gshegs pa
dge slong gcig tu sprul nas nags tshal der dge slong de'i mdun du byon nas/ dge slong khyod 'dir ci zhig byed ces gsungs pas/ des smras pa/ bdag bcom ldan 'das kyi 'khor
du ma chud nas dbang phyug chen po la skyabs su song ba gcig yin no byas pas/ sprul pa'i dge slong gis smras pa/ yang dag lam ni rnyed gyur nas/ /'khrul pa'i

lam la 'jug byed pa/ /dper na gsal ba'i mig thob nas/ /rab rib skyon gyis bgos pa bzhin/ /dge slong khyod ni de lta bu'o/ /zhes smras pas/ dge slong de lhag pa'i bsam pa dang
ldan pas 'o na da ni bdag gis ci zhig bgyi zhes gsol ba dang / de bzhin gshegs pa'i dge slong des gsungs pa/ de bzhin gshegs pa ni thabs mkhas la thugs rje chen po dang
ldan pa yin pas de'i spyan sngar bshags pa dang gso sbyong la sogs pa gyis shig /ces gsungs nas de nyid du mi snang bar gyur to/ /de nas dge slong des de bzhin gshegs pa'i
zhabs drung du phyin nas bshags pa dang gso sbyong byas bdag tshe 'di nyid kyis 'bras bu mthar phyin pa thob par lung bstan du gsol/ zhes zhus pas/ de bzhin gshegs pas
gsungs pa/ khyod rten log pa la skyabs su song ba'i mthus skye ba mang du brgyud pa'i dbang phyug chen po'i bu

drag po nag po zhes bya bar skye ba len/ de yang dag pa'i rten las log pas na nag po yin la/ dbang phyug chen pos 'jig rten na stobs che ba'i dngos grub byin pas na drag po
zhes bya'o/ /chen po ni srid pa gsum la dbang byed pas so/ /de'i mthar las kyi srin por skye ba blangs nas/ bskal pa bzang po 'di la rdo rje 'dzin pa nyid kyis btul te/
sangs rgyas kyi bstan pa bsrung bar sems bskyed nas/ byang chub sems dpa' nag po chen po zhes bya bar gyur nas/ des sangs rgyas kyi bstan pa bsrung ba'i bya ba rdzogs pa'i
'og tu rdo rjes brgyan pa zhes bya ba'i zhing khams su sangs rgyas thal ba'i dbang po zhes bya bar mngon par rdzogs par sangs rgyas par 'gyur ro/ /zhes lung bstan to/ /de
nas skye ba mang po brgyud pa'i mthar sangs rgyas 'od srung gi bstan pa la blon po'i bu zhig tu skyes te/ de rgyal po'i bu dang lhan cig tu yul phyogs 'ga' zhig tu sgra
slob tu phyin pas/ rgyal bus

ni sgra shin tu mkhas pa shes/ blon po'i bus ni ji ltar bslabs kyang ma shes/ de nas khong gnyis yul phyogs su log nas 'ong pa'i lam bar du byi'u gcig skad mang po 'byin pa
la rgyal po'i bus blon po'i bu la/ byi'u 'di ci skad zer ba yin dris pas ma shes/ rgyal bu nyid kyis/ khyed gnyis la lam du 'jigs pa mi 'ong phyin pas chog zer bar 'dug
zer/ de nas chu klung zhig gi 'gram na mar 'ong tsa na shing a mra'i me tog gcig chus khyer nas byung bas/ sbrul gcig na re/ bu lding zhes zer ro/ /rgyal bus de ji skad zer
ba yin shes sam byas pas/ blon po'i bu na re/ bdag gis ma shes rgyal bus mkhyen nam zer ro/ /rgyal bu na re/ a smra'i me tog smin pa ni/ /dri ma med pa'i chu yis khyer/
/zhes zer ba yin byas pa dang / blon po'i bu'i bsam pas/ nged gnyis sgra mnyam por slob tu 'ongs pa las kho ni

shin tu mkhas par 'dug ngas ni ci yang mi shes pas yul du 'grogs nas 'gro ba ngo tsha snyam nas/ bas mtha' nags tshal zhig gi gseb tu rgyal bu'i ske la smyug ma'i tshal pa
brgyab ste bsad do/ /de'i tshe rgyal bu na re/ nga'i pha ma la a pra shri pra zhes bya ba'i 'phrin 'di smros la ber ka 'di gtod cig zer nas shi bar gyur to/ /de nas blon
po'i bus yul du phyin te/ rgyal bu'i pha ma la smras pa/ khyed kyi rgyal bu shi ber ka 'di yin/ 'phrin a pra shri pra zhes zer ro byas/ de nas rgyal pos mchod gnas paNDi
ta lnga brgya yod pa la 'phrin 'di ji skad zer ba yin dris pas/ sgra de shes pa gcig kyang ma byung / der rgyal pos smras pa/ paNDi ta 'di tsam gyi nang nas mi shes pa mi
srid pas/ sang tshun chod la mi smra na thams cad gsod do zhes zer ro/ /de'i dus su de rnams kyi nang nas paNDi ta gcig gi bsam pa la/ paNDi ta lnga brgya'i nang nas

shes pa gcig kyang ma byung pas/ da shes pa mi 'ong bros na thar ba srid dam snyam nas nags tshal chen po zhig gi gseb tu bros pa dang / nags de'i gseb na mi ma yin ma smad
gnyis 'dug pas/ ma na re/ sang ni paNDi ta mang po gsod/ de rnams kyi sha khrag mang po bzar yong ngo zer ro/ /bu mo na re/ de rnams gsod pa'i rgyu mtshan ci yin zer bas/
mas sngar gyi rnam thar bshad do/ /bu mo na re/ sgra de sus shes zer ba la/ ma na re/ yul 'di skad bya ba na paNDi ta 'di skad bya ba yod des shes zer zhing 'dug pa thos
so/ /de nas paNDi ta des paNDi ta de la 'drir phyin pas/ paNDi ta des smras pa/ snying dang 'dra ba'i grogs po yis/ /nags tshal dgon par khrid nas ni/ /thor tshugs rdog
pas mnan byas te/ /ske la smyug ma'i tshal pa brgyab/ /ces bya ba yin zer ro/ /de nas paNDi ta des rgyal po'i rtsar

phyin te/ de skad smras pas/ rgyal pos blon po'i bu bsad do/ /de'i tshe des dmod bor ba dus nam zhig gi tshe nga nus pa dpag tu med pa dang ldan par gyur nas sems can thams
cad kyi srog dbugs la dbang byed par gyur cig ces smon lam btab bo/ /de nas de nyid skye ba mang du brgyud pa'i rjes su/ dzambu'i gling rgya gar gyi yul phyogs gcig na/
mang pos bkur ba'i rgyal po'i khab grong khyer sum brtsegs zhes bya ba'i pho brang gcig yod pa de dang nye ba'i byang phyogs nyi ma phyed kyi sa na/ dur khrod chen po so
si'i gling bya ba de na/ ro zas dang / ro gos thams cad gzhan bdag med par ce spyang gis za ba zhig yod pa la dur khrod der dus re zhig gi tshe dge slong legs ldan nag po
zhes bya ba pha ma med pa'i khye'u mdog nag po gcig tu gyur to/ /des chos nyid skye ba med pa'i don ni ma rtogs/ lus dka' thub kyi sgo nas sdom pa bsrung zhing

gnas pa la dur khrod der gnas pa'i ma mo mkha' 'gro rnams kyis mi sha phul ba gsol/ de nas rim bzhin ro sha ro gos/ ro zas thams cad la longs spyad pas/ grong khyer gsum brtsegs
pa'i mi kha cig na re/ dur khrod na srin phrug mi zan gcig 'dug zer/ phal cher na re/ dge slong dur khrod pa 'di bsod snyoms mi byed pa la dpyad na/ 'o skol gyis ro
bskyal ba thams cad za ba 'dra zhing / nam zhig mi gson po brkus nas bzar 'ong bas 'di gsod dgos zer nas/ grong khyer gsum brtsegs pa'i dmag dpung thams cad der phyin pa
dang / dge slong gis gsod par shes nas/ nga ni srin po min/ chos rtse gcig tu yid la byed pa'i phyir dur khrod 'dir bsgom pa yin byas kyang ma phan par mtshon bsnun to/
/der dge slong zhe sdang gi mtshams sbyar nas 'chi ba'i tshe dmod pa 'di ltar bor te/ ngas

dur khrod 'dir lo dgu'i bar du tshul khrims bsrung / dka' thub byas nas sems can gyi don byed par sems bskyed pa la/ khyed rnams kyis bar chad byas te bsad pas/ nga shi ma
thag tu gnod sbyin chen po ma rung ba zhig tu gyur nas/ spyir sems can thams cad kyi srog dbugs sdud par gyur cig khyad par du grong khyer gsum brtsegs kyi rgyal po rgyal
srid dang bcas pa thams cad kyi gshed mar gyur cig ces smon lam btab bo/ /de nas dge slong de'i bden pa'i mthu dang / sngar dbang phyag chen po la skyabs su song zhing /
des dngos grub byin pa'i stobs kyis/ sangs rgyas kyis sngar lung bstan pa bzhin du dge slong de shi ma thag ri rab kyi zom du lha dbang phyug chen po dang / lha mo u ma
gnyis kyi bur skyes so/ /de yang ji ltar byung zhe na/ ri rab kyi byang shar mtshams na shing yongs 'du sa brtol zhes kyang bya/ dpag bsam gyi shing zhes kyang bya/ a shwattha
zhes kyang bya/ rtsa ba

rgya mtsho chen po nas skyes te lha min gyi yul nas song ba/ rtse mo 'dod khams kyi lha yul du slebs pa la bya khyung gis tshang bcas pa/ lo ma la 'dod yon lnga rang byung
du 'byung ba/ 'bras bu la rin chen sna bdun lo tog ltar smin pa/ yal ga g.yur za ba'i bar nas lha dang / lha mo dang / gza' dang / rgyu skar dang / nyi zla'i tshogs kyis
brgyan pa/ rtsa ba'i ngos na khrus kyi rdzing bu bdun yod/ de re re la shing rta re re/ shing rta re re la bu mo bdun bdun/ de re re la g.yog mo bdun re/ de re re la rma
bya bdun re yod pa/ shing de'i phyogs mtshams thams cad na sman rnam pa sna tshogs dang / lo tog gi rigs sna tshogs rang byung du skye ba/ tsandan gor shi sha dang / sbrul
gyi snying po dang / ga pur la sogs pas brgyan pa'i rdzing bu lnga brgyas bskor ba/ de lta bu'i shing de ni lha dang lha ma yin thun mong gi bsod nams las skyes so/ /de
dus

na shing de'i rtse mo 'dod khams kyi lha yul na yod pas/ lo ma dang 'bras bu lha rnams kyis bdag gir byas shing longs spyad pas/ ri rab sked pa 'od ma'i snang ba zhes bya ba'i
gnas na/ lha ma yin gyi rgyal po gsum brtsegs dang / thag bzang ris dang / dhe ra na ke shu dang / rnam par snang byed dang / rab sil dang / sgra gcan 'dzin la sogs pa
bye ba dung phyur tsam shin tu mi sdug pa'i cha byad du byas nas rab tu rngam pa'i nga ro dang / 'jigs shing dregs pa'i mtshon cha sna tshogs thogs nas ri rab kyi steng
chos bzang zhes bya ba'i gnas su lhags nas/ ri rab kyi steng na lha ba su de ba dang / mahA de ba dang / brgya byin nyid la sogs pa lha'i tshogs rnams la/ lha ma yin rnams
kyis smras pa/ ri rab rtser gnas sum cu rtsa gsum lha/ /shing 'di lha dang lha min thun mong la/ /da lta khyed cag lha rnams dbang byed na/ /da ni nged cag lha min

bdud la blang / /zhes smras pa dang / lha rnams kyis smras pa/ dpag bsam shing la 'dod yon bsam yas kyang / /bsod nams dbang gis lha la yongs su grub/ /gzhan la yod na med
cing skam par 'gyur/ /de bas khyed la ljon shing nged mi ster/ /zhes smras pa la/ lha ma yin rnams kyis smras pa/ thun mong las grub bde ldan ljon pa'i shing / /lha yis dbang
byas nged la mi ster na/ /'jig rten dregs pa'i mtshon cha'i char phab nas/ /lha dang lha min g.yul chen 'gyed par bya/ /zhes smras te slar song nas lha ma yin gyi dmag
drangs so/ /de yang glang po che sa bsrungs kyi mgo sum cu rtsa gnyis la gnod sbyin sum cu rtsa gnyis zhon/ dbus kyi mgo bo la lha ma yin gyi dbang po thags bzang ris
zhon/ glang po che'i sna la ral gri kA ma la nag po btags nas lha ma yin gyi dmag bye

ba dung phyur gyis bskor te rdzu 'phrul gyis nam mkha' la 'ongs nas mtshon cha'i char chen po me lce 'khrugs pa ltar 'bebs shing lhags pas/ chos bzang zhes bya ba'i mdun sar
lha rnams 'tshogs te 'thab par rtsom pa la/ dang por lha rnams kyis khro ma shes par rtsub 'gyur gyi khang pa na/ khro bo lang ka ta nag po khros pa'i kha chu'i rdzing
bu bdun 'khyil ba las 'thungs so/ /der lha rnams zhe sdang skyes te/ shin tu khro bar gyur nas lha'i bzo bo bi shwa karmas nub gcig la gser khrab bye ba dgu 'bum brdungs/
lha mahA kro dhas nub gcig la ral gri dang / 'khor lo dang / tho ba dang / lcags kyu dang / dgra satwa dang / mdung rtse gsum pa bye ba phrag dgu khri dgu 'bum brdungs/
dus der glang po che rab tu brtan pa'i mgo sum cu rtsa gnyis la nye dbang sum cu rtsa gnyis zhon/ dbus kyi mgo bo la lha'i dbang po brgya byin nyid zhon/ lha

dmag bye ba dung phyur gyis go mtshon thogs te dpung gis mtha' brten/ glang po che'i sna la spu gri btags nas lha dang lha ma yin g.yul bkye zhing phan tshun mtshon brgyab
pas/ lha ma yin gyi khrag bo ba rnams bdud dmag khri tsam du 'phel/ lha ma yin gyis mtshon brgyab pa'i lha'i khrag las dmag ma 'phel bar shi'o/ /der lha thams cad ni pham/
lha ma yin rnams rab tu rgyal ba'i dus na/ dpal phyag na rdo rjes lha rnams rab tu rgyal ba'i phyir thugs ka nas hU~M yig mthing nag 'bar pa zhig sprul te/ lha biShNu rA
dza'i dpral ba'i dbus su thim pas lcags kyi mdzer pa chen po gcig tu gyur/ mdzer pa de brdol ba'i nang nas bud med sngo sangs ma mtshan dang dpe byad du ldan pa dbu skra
baiDUrYa'i chun 'phyang g.yon du 'phyang ba/ mig utpala'i 'dab ma 'dra ba mdzes shing

yid du 'ong ba zhig byung / de la lha rnams kyis u ma de wa zhes bya bar mtshan gsol/ don la srung ma spyi'i yum du gyur pa sngags srung drag mo e ka dza Ti nyid yin no/ /de
nyid lha kun gyis chung mar 'dod pa las/ phyag na rdo rje'i sprul pas nam mkha' las tshig bcad 'di skad grag go /lha yi rgyal srid mtho zhing brtan pa dang / /rigs drug
sems can bde la 'god pa dang / /lha min bdud kyi g.yul chen bzlog pa'i phyir/ /dbang phyug lha la u ma chung mar byin/ /zhes grag go /dus de tsa na ri rab kyi zom/ dzambu
gling gi nub byang mtshams yakSha ka ma la 'bar ba'i dur khrod na/ lha mahA de wa dge slong gi cha lugs su 'gog pa'i brtul zhugs drag po la bzhugs pa'i dus su u ma de wa
khrid nas btsun mor phul bas/ zhag bdun phrag bdun gyi bar du lus kyi drod la bcar zhing 'khrig pa spyad pa'i sbyor

mtshams nas/ gza' dang skar ma byung nas bar snang la song bar grag go /der lha mo u ma de wa la bu tsha ming sring gnyis skyes pa'i/ ming po la gshin rje mahA kA la zhes btags
te/ mdog nag cing bzhin mi sdug pa shin tu gtum zhing gzi brjid 'bar bas nag po drag po zhes kyang grags so/ /sring mo la mdog nag cing khros pas mahA ka li zhes sam/
tsa muntri te rgan byed mar grags/ dpal lha mo zhes kyang btags so/ /nag po chen po la phas gri gug lag char byin/ mas thod pa 'thung snod du byin te/ ming sring gnyis
chos bzang lha'i 'dun sar spyan drangs nas lha mang pos phyag byas/ lha'i dbang pos rnam par rgyal ba'i khang bzang du mchod pa byas/ lha'i dmag dpon nyi shu rtsa brgyad
kyis tshal chen po bzhir mchod pa byas/ dpag bsam shing gi rtsa ba dang /

rdo a mo li ka'i khar yang lha'i bu bye ba khrag khrig gis mchod pa byas/ chos bzang lha'i 'dun sar lha rnams kyi dmag dpon du mnga' gsol/ dpal phyag na rdo rjes bdud las rnam
par rgyal ba'i dbang bskur te/ sangs rgyas kyi bstan pa srung bar bka' bsgos shing dam la btags so/ /de nas skar ma rgyal gyi nyin bar nyi ma byang phyogs kyi gnod sbyin
chen po brgyad ni khyung chen dang lcags kyi bya khrar sprul/ btsan dang dri za'i tshogs ni skyes pa stag chas can gyi tshogs su sprul/ gza' rgod dang srog bdag rgyal
po'i tshogs ni sngags nag dang dgra bcom du sprul/ ya bdud dang ma bdud kyi tshogs ni bdud dmag khri chig stong du sprul/ de ltar lha ma srin sde brgyad kyi dmag tshogs
bye ba dung phyur dang bcas pa'i 'khor gyis bskor nas ming sring gnyis kyis lha rnams kyi dmag dpon byas te/ lha ma yin dang g.yul bkye nas 'thab pa'i tshe/

mahA kA la'i lag na gsal shing ri rab tsam zhig thogs te klad la bskor zhing brgyab pas lha ma yin gyi g.yul bcom/ da lta phyag mtshan beng dang gandhe 'ong ba'i rgyu mtshan
yang de yin/ lha ma yin gyi grong khyer gsum brtsegs kyang rdul du brlags/ gri gug gis lha ma yin gyi ske bcad/ thod par khrag bzed cing 'thungs pas/ lha'i rnam pa las
'gyur te gnod sbyin gyi gzugs nag cing shin tu 'jigs par gyur/ lha mos ral gri me'i phreng ba can gyis/ lha ma yin he ratna pakShu'i mgo bo bcad/ lha dmag mang po rnams kyis
mtshon gyi char phab nas lha ma yin gyi dmag rnams bsad/ mgon po dang lha mos lha min gyi khrag rnams thod pa'i nang du bcus shing rol bas khrag gis ra ro zhing mig rtsa
dmar por gyur/ lha min gyi khrag dmag mir sprul ba 'phel mi nus par byas/ tsa muntri'i

lto ba la lha dmag bye ba'i rdzong bcas nas 'thab pas lha ma yin pham par byas/ lha dmag dkar po rgyal te dpag bsam shing gi mnga' bdag tu gyur to/ /de nas srin yul lang ga
spu ri na srin po'i grong khyer bdun 'bum yod pa lha rnams kyis bcom nas/ srin po da sha gri ba dang / de'i sring mo na la rtse gnyis 'dus pas/ da sha gri bas lha mi 'dul
ba'i phyir/ sring mo lha dbang phyug chen po'i btsun mor phul/ de gnyis 'dus pa las bu mo ya mtshan can gcig skyes/ de lha mo tsa muntra'i g.yog tu phul/ des rim bzhin
bslus nas/ lha mo tsa muntri srin po'i chung mar song / de la lha mo u ma khros te dmod pa phyin ci log tu bor/ ming po mahA kA la yang khros nas/ srin po 'khor dang bcas
pa thams cad bcom/ yul lang ka pu ri gtan nas brlag par byas so/ /de'i rgyu mtshan brtags pas lha rnams kyis lan par

shes te/ mahA kA la lha rnams la yang khros nas/ lha'i mtshon cha 'khor lo'i nang du phyir bzlog pa'i sbyor ba byas nas bcug pas/ lha dang lha ma yin 'thab pa'i tshe/ lhas
'khor lo 'phangs pas 'khor lo phyir log nas slar lha rnams pham par byas/ der yab dbang phyug chen po khros te/ mgon po nag po ri rab kyi steng nas bskrad pas/ nag po rab
tu 'khrugs shing khros pa'i ha ha dang hU~M hU~M gi tsham rngams kyi gad mo bsgrags pas/ ri rab kyang 'gul 'degs 'gyel la khad pa tsam du gyur/ zhabs drag tu brdabs pas
sa gzhi thams cad g.yos shing dum bur 'khrugs nas mar babs te/ ri rab kyi kha khyer la gnas pa'i gnod sbyin 'od zer can zhes bya ba/ dbang phyug chen pos 'jig rten na dbang
che ba'i dngos grub byin pa gcig yod pa de bsad/ sha zos khrag 'thungs nas/ phas byin pa'i dngos grub

nyams par byas/ nag po yang gnod sbyin gyi gzugs 'jigs su rung ba mche ba zangs yag tu gtsigs pa gcig tu gyur to/ /de nas 'od zer can de dzambu gling du nya pa'i rigs zhig
tu skyes so/ /des kyang sngar gyi bag chags dang / las dbang gis rgyal po'i pho brang grong khyer gsum brtsegs dang nye bar/ lha ma yin gyi grong khyer gsum brtsegs dang
'dra ba'i khang pa gsum brtsegs byas nas/ der gnas te/ dbang phyug chen pos sngar bzhin thun mong gi dngos grub kyang sbyin no/ /der drag po nag po yang las kyi stobs kyis
dzambu'i gling gi grong khyer gsum brtsegs dang nye ba dur khrod so si'i gling du babs nas/ dur khrod kyi 'jigs byed pho mo thams cad dang / sha za dang / srin po dang
/ gnod sbyin dang / ma mo'i tshogs thams cad kyis phyag byas shing 'khor du bsdus nas/ grong khyer gsum brtsegs pa

rnams la gnod par brtsams pa na/ khong rnams kyis nag po 'ong ba'i lam srang du dug gi la du dang / myos byed kyi chang sna tshogs bzhag pas/ nag pos zos 'thungs pas/ mthun
rdzas su song nas slar nus pa ches cher rgyas par gyur/ de nyid bsrung bar 'dod pas/ grong khyer gyi shar sgor yungs kar/ lhor sgog pa/ nub tu rang byung gi rakta/ byang
du btsan dug byang shar du sha chen/ shar lhor dri chen/ lho nub tu tsha ba gsum/ nub byang du klad pa rnams bsregs pa'i dud pa btang pas/ des kyang slar mthu stobs dang
ldan par gyur pas/ da lta la du dang / chang dang / spos sbyor rnams dam rdzas su dgos pa'i rgyu mtshan yang de yin/ de nas nag pos phas byin pa'i gri gug phyag g.yas su
khyer/ mas byin pa'i thod pa phyag g.yon par thogs/ gsal shing gru mor bcug

ste 'khor gdug pa can rnams dang bcas pas/ spyir sems can gyi srog gi gshed ma byas/ khyad par grong khyer gsum brtsegs pa'i rgyal blon 'bangs 'khor dang bcas pa thams cad
bsad de/ sha zos khrag 'thungs/ grong khyer thams cad bshig bcom brlag par byas pas/ grong khyer gsum brtsegs 'jigs byed pa/ /zhes bstod pa'i rgyu mtshan de yin/ de nas sngar
gyi spyod pa rgyu mthun pa'i las kyi dbang gis/ 'od zer can nya par skyes pa de yang bsad nas sha zos khrag 'thungs so/ /der srid pa gsum na dbang che ba'i tshangs pa
dang brgya byin la sogs pas kyang ma thub par/ nang sems can brgya za/ nub sems can brgya za zhing 'jig rten gyi khams thams cad brlag la khad du gyur pa dang / 'phags
pa spyan ras gzigs dbang phyug gis sems can rnams la thugs rjes gzigs nas/ nag po drag po 'dul ba'i don du khro bo'i dbang po

dpal rta mgrin du sprul nas/ dbu'i gtsug nas rta mgo ljang gu phyung ste/ rta skad lan gsum bsgrags pa/ nag po na re/ khyod la nga 'dul ba'i gnyer med kyi/ khyod rang nags
su song la rtswa zo zer nas ma thul lo/ /der dus gsum gyi sangs rgyas thams cad bka' bgros shing mgrin gcig tu thugs gtad nas/ nag po drag po de gzhan gyis mi 'dul zhing
/ phyag na rdo rjes 'dul ba'i dus la babs par dgongs nas/ phyag na rdo rje la zhal 'dzum pa mdzad cing / 'od zer gyis bskul bas/ phyag na rdo rje shin tu rngam pa'i skur
bzhengs/ 'jigs su rung ba'i rdo rje'i hU~M sgra drag po bsgrags/ nag po 'khor bcas/ phyag g.yas pas rdo rjes bsdigs/ g.yon pas sdigs mdzub kyis gzir bas/ nag po 'khor bcas
'jigs shing skrag pas rdo rje 'dzin pa'i spyan sngar 'khod de/

'di skad ces gsol to/ /kye/ thams cad mkhyen pa'i ston pa lags/ /bdag gis khyed kyi gzi mi bzod/ /dam la btags 'tshal ci gsung bsgrub/ /khyed kyi bstan pa bsrung bar bgyi/
/zhes brjod cing srog snying phul nas bstan pa srung bar dam bcas so/ /de nas sangs rgyas dang byang chub sems dpa' thams cad gdan gsum tshang ba'i dkyil 'khor gyi lha'i
rnam pas der 'khod nas/ gtso bo he ru ka kye rdo rje nyid kyis/ drag po nag po zhal du lan gsum mid nas gshang lam nas phyir thengs gsum phyung ba dang / mdog nag po 'jigs
su rung ba gcig tu gyur pa la/ he ru kas mgo dang lag tu dam tshig gi rdo rje gtad/ lce la dam tshig gi bdud rtsi sbyin/ las skal du sangs rgyas bstan pa srung ba dang
/ zas skal du bsgral ba'i zhing thams cad kyi sha khrag srog dbugs rnams sbyin/ bstan pa srung ba'i nus mthu dang ldan

par dbang bskur cing byin gyis brlabs te bka' bsgos pa/ khyod ni gsang ba gsum gyi bdag /dus gsum sangs rgyas thams cad kyis/ /bstan pa srung bar byin gyis brlabs/ khyod ni
dpal ldan nag po che/ /bstan pa bsrung bar khas blangs pa/ /shAkya seng ge'i bstan pa la/ /dam tshig chen pos gnas par gyis/ /zhes bka' bsgos shing / bstan pa gnyer du gtad
pas/ bcom ldan 'das kyi bka' las mi 'da' zhing / mthu stobs rdzu 'phrul gyi nus pa thams cad mthar son te/ sku gsung thugs yon tan 'phrin las kyi sprul pa'i mgon po rigs
lnga/ gzhan yang las kyi mgon po du ma dang bcas pas rang rang gi 'khor du gtogs pa'i dregs pa can bsam gyis mi khyab pa dang lhan cig tu bcom ldan 'das kyi spyan sngar
'khod de rang rang gi srog gi snying po mdongs gsol du phul nas spyir sangs rgyas

stong rtsa gnyis kyi bstan pa bsrung ba dang / khyad par sangs rgyas shAkya thub pa'i bstan pa dang / bstan pa la zhugs pa rnams dang / bye brag tu gsang sngags kyi sgor zhugs
pa'i sgrub pa po rnams kyi srung ma byed par khas blangs dam bcas pa yin no/ /de la sku'i lha tshogs kyi bstan pa bsrung ba'i sku'i mgon po'i gnya' gnon du rnam par snang
mdzad dang 'jam dpal/ gsung gi lha tshogs kyi bstan pa bsrung ba'i gsung gi mgon po'i gnya' gnon du padma dbang chen/ thugs kyi lha tshogs kyi bstan pa bsrung ba'i thugs
kyi mgon po'i gnya' gnon du phyag na rdo rje/ yon tan gyi lha tshogs kyi bstan pa bsrung ba'i yon tan gyi mgon po'i gnya' gnon du gong gi lha de rnams gang rung re 'byung
bar sems la/ bla ma 'ga' zhig gi gsung las yon tan ni sku gsung thugs 'phrin las bzhi char thun mong ba yin pas logs su mi 'byung ba yang bzhed cing / 'phrin las kyi

lha tshogs kyi bstan pa bsrung ba'i 'phrin las kyi mgon po'i gnya' gnon du mkha' 'gro ma ku ru kulle 'byung ba yin pa las/ de la 'di ni thugs kyi mgon po yin pas/ 'di'i gnya'
gnon du phyag na rdo rje'am/ kye rdo rje la sogs thugs kyi khro bo 'byung ba yin no// ! //gnyis pa dpal ldan lha mo'i lo rgyus ni/ sngon sangs rgyas gser thub kyi bstan
pa la 'di nyid lha mo 'od zer can nam/ lha mo me long gdong du gyur nas/ dge ba bcu sha thag spyad/ sangs rgyas 'khor ba 'jig gi bstan pa la sha za mo ral gcig ces bya
bar gyur/ sangs rgyas 'od srung gi bstan pa la lha mo nam mkha'i dpal mo btsan zhes bya bar gyur/ zhe sdang rang dgar spyad/ sangs rgyas mar me mdzad kyi bstan pa la lha
mo parNa sha wa ri'am/ lha mo nung zhes bya bar gyur/ de'i tshe sangs rgyas

shAkya thub pa ni dge slong dbang phyug dpa' bo zhes bya bar gyur/ dge slong de lha mo des mchod gnas su bsten cing sdig pa bshags nas/ zhing 'dir ston pa dang bstan srung
du gyur pa'i smon lam lhan cig la btab bo/ /de ltar sangs rgyas de dag gi ring la las bsags shing smon lam btab pa'i rnam par smin pa sangs rgyas shAkya thub pa'i bstan pa
'di la dus gcig la smin pa yin no/ /de yang dang por dge ba bcu spyad pas mahA de wa'i bu mor skyes/ bar du zhe sdang spyad pa'i mthus srin po'i chung mar gyur/ tha mar
sdig pa bshags shing smon lam btab pa'i mthus/ da lta 'dod khams kyi dbang phyug mar gyur nas/ sangs rgyas shAkya thub pa'i bstan pa srung ba yin no/ /bstan pa bsrung ba'i
bya ba rdzogs pa'i rjes su byang shar mtshams kyi 'jig rten gyi khams me tog rnam par rol ba'am/ padmo rnam par rol pa'i zhing khams su de bzhin gshegs pa padmo dam pa'i

dpal zhes bya bar sangs rgyas shing / de'i khol mo re ma ti ni zhing khams der byang chub sems dpa' blo gros bshes gnyen zhes bya bar 'gyur bar bshad do/ /zhing 'dir bstan
pa'i srung mar gyur pa'i tshul ni/ mgon po'i lo rgyus su bshad pa ltar/ lha dbang phyug chen po dang / lha mo u ma de wa'i bu tsha ming sring du gyur pa'i sring mo lha mo
tsa muntri zhes bya bar gyur nas/ lha ma yin thams cad bsad cing pham par byas pa'i sgrib pa sbyong ba'i slad du/ ri khrod chen po mda' dga' ba zhes bya bar/ shing ri khrod
ces bya ba'i lo ma gos su gyon nas/ lo bdun 'phags pa mi pham pa'i gzungs bzlas pas/ lha mo parNa sha ba ri ri khrod lo ma can zhes bya bar grags/ rgyu mtshan des na
lha mo'i bstod par/ mi nad gang yin khyod ming shes/ /de la 'jigs pa med par mdzad/ /ces gsungs pa ltar/ zhi ba'i tshul 'dzin pa ri khrod lo ma can

dang / drag mo'i tshul 'dzin pa lha mo 'di nyid rims nad bsrung ba dang bcad pa la mchog tu bsngags par bshad pa yin no/ /de nas klu gzhon nu dung gi 'dzer pa can zhes bya
ba bya khyung gis gtses te/ lha mo la skyabs zhus pas/ lha mos bya khyung btul nas klu de nyid bskyangs pas/ lha mo dkar mo dung skyong ma zhes bya bar grags/ lha mo dung
skyong ma des ri rab rtse rnam par rgyal ba'i khang bzang gi rtsa ba'i byang shar gyi mtshams byang chub kyi shing drung na/ rin po che'i khang bu bdun brtsegs kyi gzhal
yas khang par rgyan du mas brgyan te/ lha'i bu dang bu mo mang pos lha'i longs spyod bsam gyis mi khyab pas mchod cing bzhugs so/ /de'i tshe yul lang ka pu ri na srin po'i
grong khyer bdun 'bum yod pa la lha rnams kyis bcom zhing phab ste/ srin po da sha gri ba dang / de'i sring mo na la rtse gnyis lus so/ /srin po da sha gri bas lha mi
gnyis 'dul ba'i ched du rang gi

sring mo na la rtse/ lha mahA de wa la phul lo/ /mahA de wa dang srin mo na la rtse lhan cig tshogs pas na la rtse sbrum nas/ phas bu ru skye bar smon lam btab/ mas bu mor
smon lam btab pas ma'i smon lam mthu btsan par gyur nas/ bu mo ya mtshan can zhig byung bas/ pha khros nas thal khung du bor ba/ mas blangs te lus kyi drod la bcar nas a
yu bhru~M zhes tshe'i snying po bgrangs nas gsos/ bu mo de nyid la phas ming sbas pa'i bu mo thal mdog mar btags/ gnod sbyin lag na rdo rjes nag mo re ma tir btags nas/ sangs
rgyas kyi bstan pa bsrung bar smon lam btab/ bar snang gi lha chen brgyad kyis kyang de ltar smon lam btab pas/ skye ba thams cad du nag mo re ma ti zhes bya bar grags/
lha mo dung skyong mas srin mo dmar ldab phur pa'i lha gser can

zhes bya bar ming btags/ de'i tshe srin po da sha gri bas nga ni lceb bo zhes bya ba'i sgra 'jig rten du bsgrags/ de sring mo na la rtses thos nas ming po ma lceb par ci 'dod
pa nga la smos shig ces brjod pas/ da sha gri ba na re/ nga ni lha mo dung skyong ma 'dod zer/ sring mos smras pa/ ming po de sla yi nga'i bu mo phur ba'i lha 'di lha
mo dung skyong ma'i khol mor phul nas de nas bslu'o zhes smras/ de nas srin mo na la rtses bu mo de khrid nas lha mo dung skyong ma la g.yog tu phul lo/ /phur pa'i lhas lha
mo dung skyong ma la gsol pa/ kye che zhes chen mo rigs kyi yum/ /bdag nyid chen mo gar dbang ma/ /dbu bzang rin chen thor gtsug la/ /bai DUr sngon po 'od lam lam/ /zhal
bzang padma'i dkyil 'khor du/ /nyi zla 'phrul gyi rgyan bkod de/ /tshems bzang dung la ljags bzang bse/ /khyed 'dra 'jig rten khams na med/ /bdag

ni khyed kyi gtan 'bangs bgyi/ /khyod kyis bdag la thugs rjes dgongs/ /bdag kyang glo ba nye bar bgyid/ /ces gsol nas/ lha mo'i g.yog mo byas nas lha mo yid la ci dga' byas
so/ /de nas dung skyong la yang khol mo de la rab tu dgyes nas gces par byed do/ /de'i tshe yul lang ka pu rir spre'u ba le dang mgrin bzang gnyis 'thab pa la/ lha thams
cad ltad mo la 'gro ba'i tshe/ lha mo u mas bu mo dung skyong ma la 'di skad ces smras so/ /de ring khyod kyi gan du su 'ong pa des khyod bslu bar byed pas/ de la ma lta
zhig ces gdams nas bzhag go /skabs der khol mos rang gi zhang po da sha gri ba bos/ srin po da sha gri bas srin po'i bong bu gwa dmar la zhon nas lha mo'i pho brang gi sgor
phyin nas/ srin po kho rang lha'i cha byad shin tu gzugs bzang la mdzes pa gcig tu sprul/ bong bu ni ri dwags go dor smug po zhes bya

[A:30b]ba sha ba rwa bcu gcig tu sprul nas lha mo dung skyong ma'i spyan sngar phyin te/ rol mo sil snyan dang / glu dbyangs sna tshogs pa byas nas bslus pas/ lha mo rol mo
la dga' bas 'dzum gcig byung / de la srin pos glags rnyed de/ lcags kyi lham sgrog sngon po bkrol nas bzung ste glu 'di skad blangs so/ /kye yongs 'du shing gi gnas mchog
gi /rin chen mdzes pa'i pho brang na/ /bde ldan 'phrul gyi lding khang dbus/ /'gying bag tshul du gar mdzad ma/ /dbang phyug sras mo ma lags sam/ /dga' byed dung skyong
ma lags sam/ /lha mo mang po'i tshogs dang rol/ /dbu yi snyan cha gdub khor ni/ /rin chen mdzes pas kun nas spras/ /spyan ni utpal kha phye 'dra/ /shangs ni bil ba'i 'bras
bu 'dra/ /zhal nas utpal ngad kyang 'byung / /sku ni 'khril ldem gzhon tshul can/ /gsung ni tshangs pa'i dbyangs snyan sgrogs/ /nu

'bur stod smad phyed pas 'gyings/ /khyed 'dra'i sku ni gzhan na dkon/ /lha yi longs spyod mdzes pas mi brel yang / /zhabs kyi chas su lcags sgrog 'di 'bul bzhes/ /ci mdzad
ci sdug ci gsung ci yang nyan/ /khams gsum dag na khyod 'dra shin tu dkon/ /sems can kun gyi lta bas mi ngoms khyod/ /bdag gi 'bul ba 'di bzhes gnang bar mdzod/ /ces phul
bas/ lha mos lcags sgrog de blangs nas rang gi rkang pa la dkris te rgyan du byas so/ /de nas khol mos jo mo dung skyong ma la zhus pa/ kye jo mo bde mchog dung skyong ma
bdag la zhu ba gcig mchis pa gnang ngam byas pas/ khyod blo ba nye bas ci zhus pa gnang ngo zhes zer bas/ khol mos gsol pa/ bdag gi yun gyi rjer gyur dung skyong ma/ /khyed
'dra 'jig rten 'di dang gzhan na med/ /'grogs

pa'i zla med skar ma gcig shar 'dra/ /deng 'dir 'ongs pa'i lcags sgrog 'bul mkhan de/ /gtan gyi grogs zla mdzad par zhu ba 'bul/ /bdag kyang rtag tu khyed kyi bran mo bgyid/
/ces zhus pa dang / lha mo des sngar khas blangs shing / lha la ngag gi bden pa'i sdom pa yod pas/ mi bya ba'i dbang med pas khyed zer ba bzhin bya yis/ mi de gang na 'dug
su yin byas pas/ khol mo na re/ de ni bdag gi zhang po da sha gri ba yin te/ srin yul lang ka pu ri na 'dug ces smras pas/ lha mo dung skyong ma rang dbang med par srin
po'i chung mar song ngo / /de nas lha mo u ma de wa bltas mo 'khor ba dang lha mo dung skyong ma srin yul la bros par shes nas/ u mas dung skyong ma la dmod pa bor ba/
nga yis bu mo khyod rab tu gces par byas te/ lha yi longs spyod bsam gyis mi khyab pa la longs spyod pa'i tshe/ nga la gsang ste srin po'i chung mar

song bas/ da phyin chad bu mo khyod kyang srin po dang 'grogs nas/ mi'i sha za khrag 'thung lpags pa gyon/ /srog gcod byed cing mi mgo thod khrag thogs/ /bong bu zhon nas lha
yi kha dog nyams/ /srin gyi kha dog nag la 'jigs par shog /de yi khol mo phur pa lha khyed kyang / /nga yi bu mo bslus te srin la byin/ /khyod kyang mi sdug 'jigs pa'i
gdong du gyur/ /tshe rabs kun tu khyod dang ma phrad cig /ces dmod pa bcu gnyis bor ro/ /de nas lha mo la ma yis dmod pas bsdigs pas/ lha yi kha dog dkar mo ni nyams te/
srin gyi kha dog mthing nag tu gyur/ mi sha za mi khrag 'thung / mi lpags gyon/ bong bu zhon/ lus gcer bur byas nas 'dug go /de la srin po'i bu srin phrug seng ge zla ba
dang / me tog cod paN dang / gangs can dang / mche ba bdun pa la sogs pa lnga brgya skyes tsam na/

khyo srin po da sha gri ba shi'o/ /de nas nag mo dung skyong ma yang yugs sa'i cha byad du byas te/ skra mdun skra ral ba gcig tu lhas so/ /bran mo phur pa'i lha yang u ma
de wa'i dmod pas bsdigs pas/ srin po'i phag rdzi byed tsam na/ phag rdzi bom bu sprin bya bas dbang med du chags pa spyad pas/ phur ba lha la yang nal bu sbrum mo/ /de nas
dpon g.yog gnyis kyis/ srin zangs kyi chu bskol nas srin phrug lnga brgya der bskyur nas bsad/ srin po'i bong bu gwa dmar yang brkus nas bzhon/ da sha gri ba'i ral gri
sdig pa'i yu ba can brkus nas lag pa g.yas su thogs te rkang pa'i lcags sgrog bcad/ srin po srin glang dmar por brdzus nas byung ba ral gris ske bcad/ ya 'gal la bong sga'i
snga ru byas/ ma 'gal la phyi ru byas/ lpags pa la sga g.yogs/ rgyu ma la gong smed byas/ srin po'i nor bu rin po che

brkus nas ne'u le'i rkyal par sbas te lag pa g.yon du thogs nas bros/ rjes nas srin po'i dmag byung dogs nas/ bong bu bskyod cing kha phyir bltas nas srin po'i dmag byung dogs
bya ra byed cing phyin no/ /rgyu mtshan des na da lta lha mo'i sku bri ba'i tshe/ zhal phyir phyogs su 'bri ba de ltar yin no/ /der dpon g.yog gnyis kyis dur khrod gcig
tu phyin pas skyes pa g.yul du bsad pa'i ro gcig dang 'phrad nas/ sha de bsregs te za 'dod pa la me med nas/ rgya mtsho'i 'gram na rdo sol gyi ri la char babs nas me 'bar
ba mthong ste/ rdo sol gyi me blangs nas de la sha bsregs nas zos so/ /phyis nas khyi dkar po gcig rjes su 'brangs pa yang bshas nas zos/ lpags pa la rgyal mtshan byas/
khol mo la nal bu skyes pa yang zos/ lpags pa la rgyal mtshan byas so/ /des na ding sang dam rdzas kyi gtso bo

gri sha gri khrag nal bu'i thod pa dang sha tshil/ nal bu'i pags pa'i rgyal mtshan/ seng ge'i rgyal mtshan zhes bya ba khyi dkar po'i gsob rnams dgos pa'i rgyu mtshan yang
de dag gis shes so/ /de nas jo mo bong bu la bzhon/ khol mos sna khrid de rgya mtsho'i khar phyin pas/ de na bya de mo bdun khrus byed pa dang 'phrad pa las/ de mo nag mo
gcig lag tu thogs nas rgya mtsho'i khar phyin/ der gshin rje rlung gi 'khor lo can bsgrubs pas zhag bdun song ba na rlung 'tshub nag po gcig mdun du grub bo/ /der lha mo
dpon g.yog gis snang srid kyi lha 'dre mthu bo che thams cad dpang du bos nas smon lam 'di ltar btab bo/ /nga yang tshe 'di 'phos ma thag tu gsang sngags kyi grub pa thob
cing rgyal ba'i zhal mthong ste/ 'dod pa'i khams kyi dbang phyug mar gyur cig bdag gi bran mo phur pa lha 'di yang 'bangs ka ma lar shog cig bya de

mo 'di yang dus thams cad du nga'i nor bkal du shog cig nor bu mi mgo la longs spyod par shog bong bu zhon par shog lag char ral gri thogs par shog cig ces smras nas rgya mtsho'i
mtha' bskor zhing rlung 'tshub ma la wa ya we/ wa ya we zhes bos tsam nas rlung 'tshub nag po de byung nas/ lha mo dpon g.yog gnyis/ bong bu de mo nag mo dang bcas
pa mtsho nang du bskyur te btang ngo / /de nas lha mo dung skyong ma de nyid mi sha dang nal bu zos pa'i mthu dang / rang gi smon lam gyi dbang gis rgya mtsho'i 'gram dur
khrod chen po'i ro'i tshal zhes bya bar gshin rje lhag pa'i mthu chen gyi bu mor skyes te/ de yang gnod sbyin ma chen mo kha dog mthing nag rab tu 'jigs pa/ mig dmar ba/
mche ba zangs yag la/ ral pa ring za pad du 'dug pa gcig tu gyur te/ des gshin rje ma ru rtse dang sbyor ba byas pa las

bu bdud kha rag na bo zhes bya ba gcig byung / 'di ni rnam thos sras drag po rta sngon can bdud mo bzhis bskor du grags pa/ slob dpon klu sgrub dang dga' rab rdo rjes bsgrubs
te/ mu stegs nyi ma grub pa dang / stag gzig gi rgyal po khri mun la sogs pa 'dul mkhan de yin zhes gsungs so/ /bong bu ni gwa dmar g.yu'i rna ba can/ rlung gi gshog pa
can/ mig mjug ma la yod pa zhig tu gyur/ bya nag mo de yang spyi bo na rin po che yod pa ci bsam 'grub pa zhig tu gyur te/ de gnyis gtan gyi nor skal du byed do/ /de nas
khol mo re ma ti phur pa'i lha de ni rgya mtsho'i nang du klu'i rgyal po gtsug na rin chen gyi bu mor skyes so/ /de yang lus phyed skam pa chu srin gyi mgo bo can gcig
tu gyur te/ ming yang klu mo gzhogs skam chu srin mgo klu mo re ma ti zhes bya bar grags/ klu mo re ma ti de nyid zhag dgu bcu na tshe 'phos te/ yul dri za'i

grong khyer gser sding skyed mos tshal zhes bya ba'i dug shing nag po 'gyur med kyi rtsa bar/ bdud re ti 'gong g.yag dang / bdud mo dran pa dbang med gnyis byi byas pa las/
zhag bdun cu rtsa gcig na bu mo gcig skyes pa ni khol mo re ma ti nyid yin te/ de'i ming phas ni srid pa gsum gyi blo 'phrog mar btags/ mas ni ya mtshan 'phrul gyi gshog
pa can du btags/ bdud pha ma gnyis kyi bu mo gcig po yin pas/ skra nyag ma re la gser dang baiDU rYa'i chun 'phyang btags/ rin po che'i dbu rgyan dang / nyi zla'i 'od gdengs
dang / thod pa'i mgur chu dang / sbrul gyi gdub bus brgyan te/ byi byas pa'i nal phrug yin pas sbas pa'i tshul du/ bdud kyi rin po che sna lnga'i khang bu'i dbus su
thod pa'i gzhal yas khang byas/ de'i nang du thod sbrul gyi gur khang phub/ de'i nang du khang pa bdun brtsegs kyi dbus mi ro 'bum gyi khri'i steng du/ bu mo de sus kyang
ma mthong

ma tshor bar sbas te/ bdud smra po lag ring dang / nam gru khram thogs kyis sgo bcad/ bdud dmag gi rgyal mo dang / sa bdag gi rgyal mo gling gi ma mo rnams kyis khang pa de
bsrung zhing 'khod do/ /de'i tshe lha mo dung skyong ma des/ sngon gyi khol mo re ma ti ro langs ma bdud kyi bu mor skyes pa de bkug nas bran du bkol 'dod pas/ dpal phyag
na rdo rje'i sngags bye ba phrag bco brgyad bzlas pas/ gsang sngags de'i byin rlabs las grub pa'i mkha' 'gro ma ting nge 'dzin grub pa mo zhes bya ba lag na padma dang
thod phreng thogs pa gcig byung nas des bdud yab yum pho brang kun byin gyis brlabs/ bdud kyi rgyal po dang / blon po dang / 'khor rnams dran pa med par myos par gyur to/
/de'i tshe bdud kyi bu mo re ma tis sngon gyi rje mo dung skyong ma dran nas yid 'phyos te de'i spyan sngar 'gro 'dod pa'i bsam pa drag po byung nas/ pha bdud re ti 'gong
g.yag gi mtshon bdud kyi khram

bam nag po de brkus nas lag pa g.yas su thogs/ ma'i mtshon gyi gru gu sngo dmar de brkus de lag pa g.yon du thogs nas nam phar phyer tshul phyer na lus gcer bu byas te bros
phyin pas/ lam na khyim bdag rab sbyin gsal gyi ba lang rdzi mo dmangs rigs bya ha mo zhes bya ba de re lde nag gcig gon nas ri la 'dug pa dang 'phrad nas bsad de/ sha zos/
lpags pa sked la dkris/ de'i gos re lde bshus pa gyon nas phyin tsa na lam khar srin po bum sna shi pa'i bam gyi khrag nad kyi rdzing bu gcig yod pa'i khar phyin pa las/
bdud mo re ma ti skom nas khrag de nas 'thungs pas kha rlangs nad du song nas mo'i kha rlangs gang phog par rims nad byung ngo / /der bdud mo rang yang ngo mtshar skyes
nas sngar dmangs rigs mo bsad pa'i blud bu sked la bkrol te nang du nad kyi rdzing bu nas blugs te bkang kha sbrul gyis bcings te mchan khung g.yon

du sbas nas sems can la gnod pa bya bar bsams nas phyin tsa na btsan skya rdo rje zla ba dang phrad de/ de na re/ bdud mo nag mo la chags pa spyad la btang ngo zer nas mo bzung
ste chags pa spyad pa'i khu ba thigs pa gcig dzambu gling du bo ba ni cong zhi dkar po 'di yin no/ /btsan skya rdo rje zla ba'i lag na gang la bor ba phung bar byed
pa'i sho dhe'u dkar nag bdun yod pa mo la byi rngan du byin pa blangs te lag pa g.yon du bzung nas phyin tsa na/ grong khyer sgra ldan zhes bya bar rgyal po seng ge rtsal
la bsod snyoms byas pas sbrang rtsi lhung gzed gang byin nas/ sbrang rtsi lag tu len khar rgyal po'i khol mos hub gang 'thungs nas bdud mo la byin pa mos 'thung tsam na
bar snang gi lha rnams kyis/ bdud kyi bu mo/ rgyal po'i khol mo'i lhag ma dang kha 'phro 'thungs pas che ba nyams zer bas bdud mo yid 'khrugs te khros nas/ rgyal rigs la
rims nad btang ngo /

/der rgyal pos bskor zangs kyi dra ba mig dgu phul nas rims nad bcad do/ /de nas bdud mo re ma tis rgya mtsho'i 'gram dur khrod chen po ro'i tshal du sngon gyi rje mo dung
skyong ma'i spyan sngar phyin te/ dpon g.yog gnyis 'grogs nas srid pa gsum gyi sems can zad cing stong par byed pa'i dus g.yog mos bong bu'i phyir brgyugs pas thang chad
dub pa na/ jo mo na re/ nga'i bong bu 'di la phrug gu gcig byung na khyod la zhon par sbyin no zhes khas blangs/ de nas jo mo'i bzhon pa srin po'i bong bu gwa dmar dang /
srin mo na la rtse'i rgod ma zangs kyi so can gnyis chags pa spyad pa las/ dre'u sngon mo rlung gi gshog pa can gcig byung ba la/ rgyu ma'i mthur brgyus zangs kyi sga bstad
nas jo mos khol mo'i bzhon par byin no/ /de nas jo mos bong bu gwa dmar la zhon/ khol mo dre'u sngon mo la zhon/

jo mos mi lpags gyon/ thod pa dang ral gri lag char thogs/ khol mos re lde nag po gyon/ lag na khram bam dang sho dhe'u thogs/ lha mo dpon g.yog gnyis mthu rtsal shin tu che
bar gyur te/ 'jig rten gyi ma mo dkar mo rdo rje pho nya mo'i tshogs dang / sngon mo ral pa 'dzing ma'i tshogs dang / dmar mo gtum mo'i tshogs dang / ser mo mkha' la bzhad
ma'i tshogs dang / dkar dmar mthing ser ljang ba'i lha mo dang / shin tu 'jigs pa'i bdud mo dang / sha khrag la rab tu dga' ba'i srin mo dang / dur khrod g.ya' gangs
nags khrod la gnas pa'i ba lam ma dang / rgya mtsho la sogs pa'i chu dang / rlon drod la gnas pa'i khri sman ma la sogs pa ma mo bsam gyis mi khyab pa mang po yang lha mo
dpon g.yog gi 'bangs bgyi'o zhes zer zhing bran du khas blangs/ lha mo des 'jig rten gyi ma mo thams cad kyi dpon mo byas te/

skye ba rnam bzhi'i sems can thams cad zos nas zad pa la thug go /lha mo dpon g.yog gnyis ni bud med kyi rang bzhin du gyur pas/ rtag par 'dod pa'i 'khrig pa spyod pa'i ched
du rje mo la khyo lnga/ khol mo la khyo bzhi ste/ rje mo'i khyo lnga ni/ gza' ra hu la/ srin po sgra ldan/ gshin rje ma ru tse/ bdud 'char kha nag po/ klu nA ga kunda li
dang lnga'o/ /khol mo'i khyo bzhi ni/ 'byung po dge ba/ bgegs bi na ya ka gnod sbyin yakSha kA la/ rlung wa ya we gdong dang bzhi'o/ /de lta khyo dgu ni dpon g.yog gnyis
kyis nyin bar mchan khung du skung zhing sbed/ mtshan mo dur khrod du rgyu zhing rol ba'i sbyor ba byed do/ /de nas lha mo de sngon mar me mdzad kyi bstan pa la sangs rgyas
shAkya thub pa'i bstan pa bsrung bar smon lam btab pa'i las 'phros sbrel zhing dge ba spyad

pa'i shugs kyis byang chub kyi shing drung na bcom ldan 'das shAkya thub pa bzhugs pa'i spyan sngar phyin te/ lha mo dpon g.yog gis byang chub mchog tu sems bskyed/ bcom ldan
'das kyi zhabs la phyag 'tshal te/ rang rang gi srog gi snying po phul nas bstan pa bsrung bar khas blangs so/ /de nas lha mo dpon g.yog de gnyis kyis/ a su ra'i brag
phug ces bya ba ri phug zab mo zhig tu phyin pas/ de na bram ze mchog sred sgrub pa byed pa dang 'phrad do/ /lha mos khyod 'di na ci byed byas pas/ bram ze na re/ sngon yul
khams 'di nyid na dge slong bstan pa'i sde dang / dge slong ma dar ma di zhes bya ba gnyis 'khrig pa spyad nas 'dul khrims nyams pa la/ rgyal pos chad pa bcad nas bsad
pa skye ba 'phos te/ bdud lam nga dge'u ri dang / ro sha kha da gnyis su gyur te/ yul 'di'i mi phal cher zos/ da ni nga la za res babs pas/ nga bdud de gnyis 'dul ba'i phyir
yum

e ka dza Ti ral gcig ma sgrub bo zer bas/ lha mo dung skyong ma na re/ nged dpon g.yog kyang sgrub pa byas na yon tan de lta bu yod dam byas pas/ bram ze na re/ khyed gnyis
ci 'dod pa yin zer ba las/ lha mos nged gnyis 'dod khams kyi dbang mo cher gyur nas/ sangs rgyas kyi bstan pa bsrung ba'i dngos grub 'dod byas pas/ 'o na bsgrub par bya'o
zer nas bram ze dang lha mo dpon g.yog gis lhan cig sgrub pa byas pas yum e ka dza Ti'i zhal mthong zhing grub pa thob/ e ka dza Tis lha mo dung skyong ma'i ming ni dpal
lha mo mahA kA lir btags/ khol mo'i ming ni yakSha re ma tir btags nas 'dod khams 'dul ba'i mthu mo cher dbang bskur/ shAkya thub pa'i bstan pa bsrung ba'i gnyer gtad/
lha mo dpon g.yog gis kyang rang rang gi srog gi snying po phul nas bstan pa bsrung bar khas blangs/ bdud lam lnga ge'u

ri dang / re sha kha da yang bsgral nas/ bram ze mchog sred kyis kyang rang gi dngos grub thob par byas so/ /bdud kyi khram bam nag po yang phrogs nas bong bu'i snga sha la
btags/ sa'i lha mo brtan mas rna gru mched brgyad 'bangs su phul/ der lha mo nag mo dpon g.yog gis sngon srin po dang 'khon pa'i dbang gis srin po'i yul du dmag drangs nas/
srin po rakSha kho re ral gri brgyab nas bsad/ srin po'i ya 'gal la bong sga'i snga ru byas/ ma 'gal la phyi ru byas/ rgyu mas mthur srab byas/ srin po'i ske rags sbrul
gyi zhags pas ske rags dang gong rmed byas/ srin po'i bzhon pa ba lang dmar po'i pags pa bshus nas 'dom phyed dkris/ srin po'i gos re lde nag po bshus nas 'dom phyed dkris
te gyon no/ /de nas 'phags pa spyan ras gzigs dbang phyug dpal rta mgrin du sprul ba'i sgrub pa byas pas rta mgrin gyi zhal mthong zhing gsang ba'i gzungs ma byas te
rje mo'i

ming dpal ldan lha mo nag mor btags/ khol mo'i ming rdo rje glog ma sprin du btags/ phyag rgya chen po'i dbang bskur las kyi lhar byin gyis brlabs/ lha mo dpon g.yog gis kyang
dpal rta mgrin la rang rang gi srog gi snying po phul nas bstan pa bsrung bar khas blangs te/ de nas sngon gyi ma lha mo u ma dang / srin mo na la rtse gnyis kyis kyang
bu mo gnyis dran nas srin lag gi rtses nu zhos 'thor zhing / dred mo'i ral pas g.yab nas bos pas bu mo gnyis rang dbang med par ma gnyis kyi drung du slebs/ dbang bskur
zhing dam tshig bsgrags/ bstan pa'i srung mar bskos so/ /lha mo dpon g.yog gnyis la 'khor los bsgyur ba'i rgyal pos kyang / rang gi rtsa'i khrag dang khu ba'i mchod pa
byas te lha dang mi'i rgyal srid phul/ rma bya rin po che'i gshog pa can spyi bor nor bu rin po che yod pa gcig rje mo la nor skal du sbyin/

bya de mo nag mo spyi bo na rin po che yod pa zhig khol mo la nor du byin/ lha mo dpon g.yog gnyis 'khor los bsgyur ba'i rgyal pos byin pa'i rma bya dang / de mo nag mo gnyis
la gtan gyi nor skal du byed cing chags so/ /de nas dur khrod ro thang nag po'i dbus ma ru rtse'i sgo 'gram du dpal lha mo dpon g.yog gis dpal khrag 'thung he ru ka'i
dngos grub bsgrubs pas dpal chen po'i zhal mthong dbang bskur rdo rje pho nya mo drug cu rtsa bzhi 'khor du bskos/ padma gar gyi dbang phyug gi sprul pa dang yang sprul du
lung bstan/ jo mo'i ming ni dpal ldan lha mo nag mo re ma ti dur khrod kyi bdag mo zhes bya bar btags/ khol mo'i ming ni gnod sbyin shan pa nag mo re ma tir btags/ lha
mo dpon g.yog gis kyang srog gi snying po phul zhing sangs rgyas kyi bstan pa bsrung bar khas blangs so/ /de nas ri bo ma la ya'i rtse mor lha mo dpon g.yog gis dpal phyag
na rdo rje bsgrubs pas

zhal mthong / srog gi snying po phul/ sangs rgyas stong gi bstan pa bsrung bar dbang bskur/ rje mo'i ming arYa re ma tir btags/ khol mo'i ming shan pa nag mor btags so/ /de
nas dpal ldan lha mo nag mo dpon g.yog de gnyis mthu dang rdzu 'phrul bsam gyis mi khyab pas srid pa gsum na 'gran pa'i zla thams cad dang bral bar gyur pas/ lha dang lha
ma yin thams cad kyis phyag dang bkur bsti byas/ 'dod pa'i khams thams cad la dbang bsgyur bas 'dod khams kyi dbang phyug ma'am gtso mo chen mor gyur te/ lha tshangs pas
rma bya'i rgyal mtshan phul/ khyab 'jug gis nyi zla'i rgyan phul/ rnam thos sras kyis sbrul gyi gdengs ka phul/ nam mkha'i lha phran rnams kyis dril bu rna ba'i rgyan du
phul/ lha mo srin mo sha za rnams kyis thod phreng dang thod khrag zhag gi thig le zo ris rnams phul/ lha ma srin sde brgyad la sogs pa dregs pa can thams

cad kyis 'khor dang bran g.yog tu khas blangs so/ /mdor na 'di pa'i lugs kyi lha mo u ma de wi ni yum chen e ka dza Ti/ dka' zlog ma/ 'jigs byed chen mo/ nag mo chen mo sogs
mtshan gyi rnam grangs dang ldan pa'i ye shes dbyings kyi rje mo zhes bya ba 'khor 'das thams cad dam/ dus gsum sangs rgyas thams cad bskyed pa'i yum shes rab kyi pha rol
tu phyin ma'i ngo bor 'dod pa yin la/ lha mo dung skyong ma ni rje mo re ma ti zhes bya ba/ 'di'i rigs thams cad chibs su bong bu chibs shing / phyag mtshan ral gri dang
thod khrag ne'u le 'dzin pa/ glang chen dang mi lpags kyi stod g.yogs/ ba lang gi ko ba dang re lde'i smad g.yogs can du 'ong ba shas che/ srin mo dmar 'dab phur pa'i
lha ni khol mo re ma ti 'am bdud mo re ma tir grags pa yin/ 'di'i rigs rnams dre'u la zhon zhing phyag mtshan khram bam/ be con/ dbyug tho/ nad rkyal/ nal thod/

sho dhe sogs 'dzin pa/ re lde nag po'i stod g.yogs dang / stag gi sham thabs la sogs pa 'ongs pa shas che/ 'on kyang 'di rnams rgyud gcig pas rje mo dang g.yog mo'i rnam 'gyur
gang 'dul sna tshogs su ston pa yin pas/ mtha' gcig tu nges pa ni med do/ /zhar byung dam pas mdzad pa'i bskang gsor/ g.yog gnyis 'jigs ma zhes gsungs pa ni/ mai tri
pas mdzad pa'i bstod par mdun gyi sna 'dren chu srin gdong dang / slad kyi rjes 'brang seng ge'i gdong can gnyis la bshad pa ltar yin no/ /ba lang ma dang / khri sman ma
ni gong du bshad pa ltar dur khrod g.ya' gangs nags khrod la gnas pa dang / rgya mtsho la sogs pa'i rlan gsher la gnas pa'i ma mo'i ming gi rnam grangs yin pas/ ba glang
gi gdong can dang / kr-iShNa sa ra'i gdong can du 'dod pa sogs ni rang bzo'i tshod dpags yin par zad do zhes bla ma

'ga' zhig gi gsung las 'byung yang / bris thang rnying pa du mar ba glang gi gdong sogs bris pa 'byung bas cung zad brtag pa'i gnas yin par yang bla ma dag gsung ngo // ! //gsum
pa las mgon gyi lo rgyus ni/ sngon gyi dus rgya gar shar phyogs kyi bas mtha'i ri brag zab mo zhig na/ bram ze ming sring gsum tshangs spyod kyi dka' thub la gnas shing
dge ba spyod pa las/ yul de'i skyes pa dang bud med kyi tshogs rnams dad cing 'dun par gyur nas bsnyen bkur byas pas/ yul de'i rab byung dang sngags pa la sogs pa sngon
gzhan gyis bkur ba rnams la bsnyen bkur med par gyur to/ /de'i tshe de dag gi bsam pa la/ da lta bram ze ming sring 'di dag yod pas bdag cag rnams gzhan gyis spangs pas/
'di gsum gsad par bya'o zhes gros bshams nas/ rab byung dang sngags pa de dag gis rang gi bsgo ba nyan pa'i skyes pa dang bud med dag bskul

nas bram ze ming sring gi drung du phyin te gsod par brtsams pa dang / de gsum gyis gsod par shes nas smon lam log par btab ste/ ming po che bas bdag 'di rnams kyis bsad pa
dang / gshin rje ma rung pa zhig tu gyur nas/ 'di rnams gsod par gyur cig bsad nas kyang 'di dag nga'i bran du gyur cig ces pa dang / de bzhin du ming po chung bas kyang
tshe 'phos ma thag bdud ma rung pa zhig tu gyur nas 'di rnams bsad de nga'i bran du gyur cig sring mos nga bsad pa dang gnod sbyin ma chen mo zhig tu gyur nas 'di rnams
bsad de nga'i bran du gyur cig ces dmod bor/ de nas khong rnams kyis bram ze ming sring gsum bsad pa'i rjes/ sngar dge ba spyad pa dang / 'chi khar smon lam log pa btab pa'i
stobs kyi ming po che ba lho phyogs gshin rje thams cad kyi gtso bo gshin rje gsod byed ces bya bar gyur/ ming po chung ba

nub byang gi bdud thams cad kyi gtso bo bdud nag po ral pa spyi phyings zhes bya bar gyur/ sring mo ni byang shar gyi gnod sbyin mo thams cad kyi gtso mo srin mo nag mo gser
gyi spu gri ma zhes bya bar gyur/ de dag nang du skye 'gro rnams kyi srog bdud kyi tshul du lus kyi gnad la gnas pa ni/ ming po che ba gshin rje ni ltag pa'i bdud rtsa
nag po la gnas/ ming po chung ba bdud ni snying dkar nag mtshams kyi rtsa mdud la gnas/ sring mo ni srog rtsa la gnas nas sems can thams cad kyi srog bdud dbugs len gyi las
byed par gyur te/ thog mar rang gi gshed ma bsad 'phral du rang gi bran du skyes pa ni/ ru 'dren sde bzhir grags te/ skyes pa rnams btsan rgod du skyes pa/ g.yas kyi ru
'dren pa skyes pa stag chas brgyan pa brgya/ btsun pa rnams srog bdag rgyal por skyes pa/ g.yon gyi ru 'dren pa nyan thos dgra bcom pa brgya/ sngags pa rnams gza' rgod
dang bdud nag tu

skyes pa/ rgyab kyi rjes su 'brangs pa sngags nag ban phur thogs pa brgya/ bud med rnams nad bdag ma mo nag mor skyes pa mdun gyi shul byang 'dren pa bud med nag mo ral gri
thogs pa brgya/ gzhan yang de dag gi sprul pa yang sprul nying sprul dregs byed lha srin sde brgyad kyi tshogs dang bcas pa bsam gyis mi khyab pas stong gsum thams cad myul
zhing sems can thams cad la 'tshe zhing srog 'phrog par byas so/ /de'i tshe yang dag par rdzogs pa'i sangs rgyas rdo rje 'chang chen po nyid kyis sprul pa'i dkyil 'khor
chen po sprul/ nyid kyi thugs ka nas 'od zer 'phros pas rang dbang med par bkug ste sprul pa'i dkyil 'khor chen por dbang bskur/ dam la btags/ khong rnams kyis srog gi
snying po mdongs gsol du phul nas/ bstan pa la sdang ba/ sems can la 'tshe ba/ sgrub pa po la bar chad byed pa rnams sgrol ba'i shan par khas blangs/ zas skal du de dag
gi

sha khrag dang srog dbugs byin/ gnya' gnon du mgon po lcam dral gyi thugs ka nas sprul pa'i gnod sbyin yab yum bskos te/ nag po chen po'i bka' nyan gyi gtso bor byas nas/ de
sgrub pa'i thabs su dregs pa pho mo'i rgyud ces bya ba gsungs par bshad do/ /pu tra ming sring 'di dag sa dang po la gnas pa'i tshul 'dzin pa yin no/ /zhes kyang sgrub
yig gi mchan bu rnying pa dag las 'byung ngo // ! //'dir zhar las 'ongs pa mon chung pu tra ming sring gi byung tshul ni/ sngon rgya gar 'phags pa'i yul du mu stegs kyi rnal
'byor pa zhig gis nags khrod gcig tu sgom zhing yod tsa na/ bdud lha sbyin bya bas dngos su 'ongs nas cha rkyen rnams phrogs/ lus brdung brdeg gis nyam thag par byas
pa na/ dus re zhig gi tshe/ mi nag po shin tu khros pa'i gzugs can zhig byung nas rkyal 'bud kyi man ngag zab mo byin te/ man ngag 'dis lha ma yin thams cad 'dul ba

yin no zer nas bka' rgyas btab nas song / de nas sngar gyi bdud lha sbyin de lngar sprul nas byung ba thams cad rkyal 'bul gyi man ngag rno zhing myur ba des bsad pas/ mon
mo sngo bsang ma lag pa g.yas na gser gyi spu gri thogs pa zhig byung nas/ ming po khyod rno la myur ba'i las shig byed kyi 'dug pa/ ngas kyang zhabs tog byed zer nas nub
re la lha sbyin re bsad pa dang / mon mo na re/ gdam ngag de nga la byin zer ba la/ bka' rgya dam pas mi ster byas pas/ mos gser srang bdun phul gdams ngag phrogs thabs
su khyer song nas/ mon mo de ming sring gsum yod pas/ gsum kas man ngag de'i sgo nas sdang dgra kun bsad/ de nas pha ma gnyis/ ming sring gsum dang bcas pa/ bcom ldan 'das
kyis dam la btags nas bstan pa bsrung zhing nag po chen po'i bran du bka' bsgos so/ /de nas paNDi ta dharma pha la bod

du byon dus lo tsA ba rin chen bzang po nas brgyud/ bla ma mal gyi bka' srung byas so/ /zhes rkyal 'bud man ngag gi lo rgyus kyi yi ge rnying ma las 'byung ngo / /de ltar lo
rgyus sam skye brgyud 'di rnams mthu stobs kyi dbang phyug dam pa kun dga' grags kyis mdzad pa'i lo rgyus kyi yi ge gsum las 'byung ba bzhin brgyud par ldan pa'i bla ma
dam pa'i gsung bgros kyis gsal bar byas pa yin no/ /'di dag gi khungs ni mgon po'i skye brgyud dur khrod nag po'i rgyud dang / dur khrod chen po'i rgyud kyi 'grel pa slob
dpon rta dbyangs kyis mdzad pa/ bla ma gong ma'i gsung bgros thor bu ba yi ger bkod pa dag las gsal bar 'byung ngo / /kha cig drag po dbang phyug tu skyes pa sogs mi 'thad
de/ gur las/ bcom ldan 'das kyi sku gsung thugs las byung ba'i mgon por bshad pas so/ /zhes pa ni rnam par ma brtags pa ste/ sangs rgyas kyi ye shes gcig nyid gdul bya'i
rgyud

tshod dang mthun par tshul du ma ston pa ni 'di tsam mo zhes tshad gzung bar ga la nus/ de ltar na rgya bstod tshad ldan srin gzugs ma las/ grong khyer gsum brtsegs 'jigs byed
pa/ /zhes dang / de'i kha skong bod bstod tshad ldan las/ mahA de wi'i sras po drag shul che/ /zhes dang / legs ldan nag po grong khyer gsum brtsegs dgra/ /zhes sogs
gsungs pa ji ltar drangs legs par soms shig don 'di dag la dgongs nas rje tshar chen gyi mgon po'i chos skor gyi dri ba lhag bsam rab dkar las/ sngon byung lo rgyus skabs
su bshad rgyud las/ /ston pa'i dngos kyi sprul par bshad pa dang / /byung tshul 'ga' ru dbang phyug chen po yi/ /sras su bshad pa kha cig 'gal zhes gleng / /'gal na rgyud
nyid gtso mod de ltar na'ang / /rgya bstod yongs grags tshad ldan 'di nyid las/ /ma hA de ba'i sras po drag shugs can/ /zhes sogs gsungs pa'i

dgongs pa ji ltar 'grel/ /mi 'gal na ni de yi 'thad pa dang / /phyi ma'i phyogs kyi lo rgyus gsal ba zhig /tshad ldan mkhas pa khyad par sa skya pa'i/ /bla ma gong mas mdzad
pa ji ltar yod/ /ces gsungs pa yin la/ de bzhin du lha mo'i skye brgyud rnams kyi khungs mkha' 'gro ma me lce 'bar ba'i rgyud dang / lha mo shan pa nag mo'i rgyud dang
/ ma mo srog gi 'khor lo'i rgyud sogs nas gsal bar bshad cing / 'di dag la rgyud tshad ldan yin min gyi dpyad gzhi cung zad snang mod/ 'on kyang slob dpon chen po padma 'byung
gnas sogs nas brgyud pa'i lo rgyus kyi yi ge tshad ldan du ni/ bla ma gong ma rnams bzhed pa yin pas/ log rtog che ba chos kyi snying por ma 'dzin zhig 'di dag nas
bshad pa ltar/ lha mo'i bstod pa dngos grub 'byung ba'i rgyud las bshad cing / bram ze chen pos kyang mdzad par grags pa las/ ting 'dzin dbang thob gzugs

khams gnas su byon/ /tshangs pa'i rgyal po la sogs phyag byas ma/ /gzhan la dbang bsgyur 'dod khams pha mthar phyin/ /dbang phyug chen po'i sku la dgyes 'khril ma/ /sum cu
rtsa gsum tshal du byon pa'i tshe/ /lha rnams dbugs dbyung brgya byin phyag byas ma/ /lha ma yin rnams pham par mdzad pa'i tshe/ /lha min dbang po kun gyis phyag byas ma/
/sku mchog ri rab rtse la 'gran pa'i tshe/ /lte ba'i thad ka'i phyogs nas nyi zla 'char/ /rgyal chen bzhi la sogs pas phyag byas ma/ /rgya mtsho'i klong nas me 'bar mtsho
skem ma/ /sa 'og dbang po kun gyis phyag byas ma/ /lha mo khyod kyis cho 'phrul 'di bstan pas/ /bdud dang gshin rje'i rgyal po 'dar zhing 'dud/ /ma mo srin mo'i tshogs
rnams dngangs shing rgod/ /ces sogs gsungs pa'i don rnams gong gi yi ge rnams nas gsal bar 'byung bas gzhung rnam

dag dang mthun pa'i tshad ldan gyi skye brgyud som nyi dang bral ba yin zhing / de las gzhan pa'i khungs kyi yi ge yid ches can bstan rgyu yod pa dka' bar snang bas/ des na
rtog bzo mkhan rnams smra ba bskyung ste gzu bor gnas pa'i blos bsam par rigs so/ /de dag gis ni sngon byung gi lo rgyus bstan zin nas// //gnyis pa rgyud las bstan tshul
ni/ mgon po 'di nyid la gur gyi mgon po zhes mtshan 'dogs pa'i rgyu mtshan yang / ston pa rdo rje 'chang chen po nyid kyis rdo rje gur gyi rgyud gsungs pa'i dus su de nyid
kyi srung mar nag po chen po 'di nyid sprul nas mgon po 'di nyid kyi sgrub thabs rgyud de'i le'u bco lnga pa dkyil 'khor chen po bsdus pa'i rtog pa las bka' bstsal pa
ni/ nag po chen po 'di nyid kyi rgyud rnams kyi gtso bo'am snying po lta bur gyur pa yin te/ de yang bcom ldan 'das rdo rje 'dzin pa chen pos/ nag po chen po 'di nyid kyi
sku dang gsung dang thugs rdo rje las

byung ba'o/ /zhes pas ston pa'i dngos kyi sprul par bstan/ de nyid hU~M yig las skyes pa/ /zhes pas de'i sa bon dang / de las bskyed tshul bstan/ lag pa gnyis pa mgo gcig pa/
/kha dog nag po drag po che/ /'bar ba'i gri gug thod pa 'dzin/ /mgo bo rlon pas do shal byas/ /'jigs byed nag po mche ba gtsigs/ /gzugs thung pa la brjid po che/ /kha
nas khrag ni 'dzag pa po/ /zhes pas de'i sku mdog phyag mtshan rnam 'gyur sogs kyi mngon par rtogs pa bstan/ slob dpon la rtag gang sdang dang / /dkon mchog gsum la 'khrug
ldan dang / /sems can du ma gsod pa rnams/ /zhes pas de'i gdul bya'i gtso bo mngon spyod gang la bya ba'i yul bstan/ rang gi yan lag sha bcad nas/ /nag po chen pos za bar
'gyur/ /khrag gi rgyun yang 'thung bar byed/ /yang na mgo

bo'i steng 'dug nas/ /til tsam du ni gcod par byed/ /ces pas des de 'dul tshul bstan/ me tog spos dang byugs pa dang / /zhes pas mchod pa bstan/ chang dang shis byed sran dre'u/
/sha lnga bdud rtsi lnga nyid kyis/ /gtor mas nag po chen po mchod/ /ces pas gtor ma bstan/ oM mahA ka la ye/ shA sa na/ u pa ha ri ni/ e Sha a pashtsi ma kA lo a yaM
i da~M/ ratna tra yA ya/ a pa ka ri Ni/ ya ti pra ti dznyAM/ sma ra si ta da/ i daM/ duShTaM/ kha kha khA hi khA hi/ mA ra mA ra/ ghri hNa ghri hNa/ bandha bandha/ ha
na ha na/ pa tsa pa tsa/ di na mAe ke na ma ra ya hU~M hU~M phaTa? phaTa?/ ces pas bzla bya'i sngags bstan/ tsha ba gsum gyi gzugs brnyan byas pa'i lus la/ dug dang ske tshes
cho ga bzhin du bris la/ tsher mas bkang ba'i me la gang gi ming dang bcas pa bsro bar byas nas/ de de'i mod la mi mthong bar 'gyur

ro/ /zhes pas ling ga la bsten pa'i las sbyor dang / las sbyor de nyid 'grub pa'i dus dang bcas pa bstan pa yin no/ /rgyud 'di ni mgon po 'di nyid bstan pa'i khungs kyi gtso
bo yin zhing / rgyud tshig 'di dag gi phyi nang gsang gsum gyi sgrub thabs ston tshul sogs sbas don snyan brgyud kyi bshad pa thun mong ma yin pa ni bla ma'i zhal las shes
pa kho na'o/ /gzhan yang zhar las byung ba nag po chen po zhes bya ba'i rgyud kyi rgyal po mgon po sngon byung du grags pa le'u lnga bcu pa las/ mgon po 'di nyid zhal
bzhi phyag bcu drug la lha brgyad kyis bskor ba dang / zhal bzhi phyag bcu gnyis pa la lha mo bzhis bskor ba dang / zhal gsum phyag brgyad pa la lha mo bzhis bskor ba dang
/ zhal gsum phyag drug pa la lha mo bzhis bskor ba dang / zhal gcig phyag bzhi pa la lha mo gnyis

kyis bskor ba dang / zhal gcig phyag gnyis pa la lha mo gnyis kyis bskor ba/ de dag gi sgrub tshul las sbyor gyi rim pa sogs gsal bar 'byung ngo / /dpal rdo rje nag po chen
po khros pa'i mgon po gsang ba dngos grub 'byung ba'i rgyud le'u nyer lnga pa las/ gtso cher mgon po phyag bzhi pa'i sgrub thabs mang du bstan cing / gzhan yang rnam thos
sras phyi nang gsang gsum dang / mgon po beng dang / lha mo la sogs pa'i sgrub tshul/ khyad par le'u bcu pa sbyin sreg gi le'ur mgon po 'di nyid phyag bzhi pa khros pa'i
sgrub tshul gsal bar bstan to/ /dur khrod nag po zhes bya ba'i rgyud le'u bcu gnyis pa las/ mgon po 'di nyid la gshin rje pho brgyad mo brgyad kyis bskor ba'i dkyil 'khor
mgon po gshin rje ltar sgrub pa'i sgrub thabs las sbyor gsal bar bstan to/ /gzhan yang ston pa byang chub kyi shing drung na bzhugs pa'i tshe/ nag po chen pos rigs sngags
phul ba nag po chen po'i gzungs dang / nag po chen po'i gzungs ring nad las thar bar byed pa zhes bya ba rnams kyis kyang shugs kyis bstan pa yin no/ /lha mo ni rdo rje
gdan bzhi'i rgyud rgyas pa'i lhag ma'i skabs nas bstan par bshad/ 'on kyang da lta bod na bzhugs pa'i gdan

bzhi'i rgyud rnams kyi dngos bstan la gsal bar ma byung mod/ bla ma rnams kyi gsung bgros la byang sgo srung ba'i ma mo 'bar byed ma 'di nyid yin par bshad pas des bstan pa'am/
yang na bod du ma 'gyur ba'i gdan bzhi'i rgyud rgyas pa zhig nas bstan par snang ngo / /bya rgyud rig pa mchog gi rgyud nas/ nam gru nag mos sems can rnams skrag cing
'tshe ba byed pa'i tshe/ drang srong rnams kyis bskul nas dpal phyag na rdo rjes/ nam gru khyod kyi cho 'brangs dang / /mtshan nyid dag ni bshad bya ba/ /nor bu'i rang
bzhin khyod kyi lus/ /rgyab ni 'dzam bu chu bo'i gser/ /khyod kyi gdong yang dngul yin te/ /lto ba'i ngos ni rdo rjes gtams/ /ming po mdzod dang mdzod bsrung ba/ /khyod kyi
ma ni kun 'gro ma/ /khyod kyi pha ni rlung zhes bya/ /skal ldan shing rta khyod kyi rus/ /lha gnas gsum du grags pa

yin/ /zhes sogs kyis nam gru'i rigs dang cho 'brangs la bstod pas dga' zhing dbang du byas te/ dpal kun 'byung ba'i dkyil 'khor chen por bcug cing dbang bskur nas bstan pa'i
srung mar bskos par bshad do/ /ston pa byang chub kyi shing drung na bzhugs pa'i tshe/ lha mo nag mos rang gi rig pa phul zhing / ston pas gzungs dang phan yon gsungs pa
lha mo nag mo'i gzungs zhes bya ba dang / ston pa bya rgod spungs pa'i ri la bzhugs pa'i tshe/ lha mo nag mo drung du 'ongs pa dang / byang sems seng ge brtson 'grus kyis
ming gi rnam grangs zhus pas/ ston pas lha mo'i mtshan brgya rtsa brgyad phan yon dang bcas pa gsungs pa/ lha mo nag mo'i mtshan brgya rtsa brgyad pa rnams kyis kyang
bstan pa yin zhing / gzhan yang bla med kyi rgyud rdo rje mkha' 'gro/ bde mchog rtsa rgyud/ kye rdor brtag gnyis/ sambu Ta'i rgyud sogs las yul nyer bzhi dang / gnas so gnyis

kyi nang tshan de wi ko Ta zhes pa/ bod skad du lha mo'i mkhar zhes par gnas nas zhing skyong ma mo thams cad kyi gtso mo mdzad par bshad/ sngon gyi bstan bcos 'chi med mdzod
dang / de'i 'grel pa rab 'byor zla bas mdzad pa dang / yang sna tshogs gsal ba zhes bya ba ming gzhan mu tig 'phreng ba slob dpon dpal 'dzin sdes mdzad pa sogs las dbu
ma dang gcig par bshad nas ming gi rnam grangs dgu bcu tsam gsungs shing / gsang sngags rnying ma'i rgyud rnams las/ sngags srung lha mo'i bsgrub tshul rab tu mang po dang
/ lhag ma'i skabs su yang rgyas par bshad la/ zhar byung nA ro pa dang / mar los bsgyur ba'i lha mo dngos grub 'byung ba'i rgyud ces pa bstod pa til mar ma nang du 'byung
ba bla ma dag bzhed pa'i rgyud de dang / lha mo rje khol gyi rnam dbye dang / de dag gi skye rgyud sogs ston pa rnying ma'i rgyud gong du smos pa'i me lce 'bar ba sogs
kyis kyang gsal

bar byas pa yin no/ /gnod sbyin yab yum la skye rgyud logs su mi 'byung ba yang mgon po lcam dral gyi thugs ka nas sprul pa yin pas lcam dral dang thugs rgyud gcig pas na de
gnyis kyi skye rgyud kyi don thob shugs bstan gyi tshul du bstan pa yin la/ las mkhan zangs gri can phyi nang dang / sgo ma bzhi/ bran bdud sogs la skye rgyud dang rgyud
kyi dngos bstan gyis zin pa ma mthong / ber nag ni nang sgrub kyi tshe sras kyi tshul du bskyed pas sras zangs gri can du grags shing / gcer bu dang bran bdud gnyis la
ni sgrub thabs rgya gzhung bram zes mdzad pa yod par snang la/ gnod sbyin yab yum dang / pu tra ming sring gi bod rbad bsad gsum gyi sngags rnams ma mo srog gi 'khor lo'i
rgyud ces bya bar 'byung / pu tra ming sring la 'phags yul na dregs pa pho mo'i rgyud ces bya ba yod pa las/ 'phags pa klu sgrub kyis zur du bkol ba'i sgrub thabs rdo rje

gdan gyi ka ba'i 'og tu sbas par bshad do/ /don gyi dbang de dag la dgongs nas rje tshar chen gyis mgon po'i chos skor gyi dri ba lhag bsam rab dkar las/ las mgon gnod sbyin
yab yum rnam gnyis dang / /sgo ma bzhi yi skye rgyud byung tshul gyi/ /yig cha dag dang zangs gri rnam gsum gyi/ /sgrub thabs rgya gzhung tshad ldan gzigs lags sam/ /rgyud
kyi skabs su mgon po lha mo gnyis/ /rdo rje gdan gzhi'i rgyud las bstan zhes pa/ /de lta'i tshig ris gsal ba ji ltar yod/ /mtho dman le'u'i rim pa gang nas bstan/ /de
bzhin mgon po mngon par 'byung ba dang / /mgon po khros pa'i rgyud kyis bstan zhes gleng / /de dag nas kyang tshig gsal gzigs gyur tam/ /dur khrod nag po zhes grags mgon
po'i rgyud/ /me lce 'bar dang gshan pa nag mo dang / /ma mo srog gi 'khor lo lha mo'i rgyud/ /'di dag dag gam min na sgrub byed gang / /lha mo'i

bstod pa til mar zhes grags pa/ /ji skad bya ba'i rgyud kyi nang na bzhugs/ /las mgon rnams la rgyud kyi dngos bstan gyis/ /zin pa'i gsal bya yod pa e ma gzigs/ /zhes gsungs
pa de dag gi don yang gsal bar byas pa yin no/ /sa skya pa'i chos skyong gur zhal rnam gnyis su grags pa'i gnyan mgon chen po zhal bzhi ba 'di ni/ gsang 'dus rtsa rgyud
le'u bcu bdun par/ drag po mi sdug khros pa ni/ /utpal sngon po'i mdog 'dra ba/ /phyag ni bzhi ldan cho ga yis/ /thod pa 'dzin pa rnam par bsgom/ /zhes dang / bde mchog
bshad rgyud rdo rje mkha' 'gro las/ ha ha rgod pa'i dur khrod dang / /zhing skyong lag pa bzhi pa ni/ /zhes sogs kyis bstan par bla ma 'ga' zhig bzhed cing / gnyan lo tsA
bas bla ma gnam kha'u pa dang / nye gnas dar ma seng ge la gsungs pa'i gsang ba'i zhal gdams kyi yi ge las/ chos

skyong chen po 'di gzhan las myur zhing rtsub pa'i rgyu mtshan zhus pa'i lan du/ spyir chos skyong du ma zhig la phyi nang gsang gsum gyi dbang gis/ 'jig rten pa'i tshul 'dzin
pa dang / ye shes pa gnyis gnyis yod la/ khyad par 'di la ni 'jig rten pa rang rgyud la lha dbang phyug chen po'i sprul par gyur pa'i zhal bzhi pa'i gtso 'khor dang /
de'i gnyen por gyur pa'i zhal bzhi pa ye shes pa gnyis yod de/ de yang gdul bya shin tu rtsub cing gnyan na/ de 'dul byed kyang shin tu lhag par gnyan cing rtsub pa zhig
'ong ba rten 'brel gyi chos nyid yin pas gnyis ka gnyan pa yin no/ /de yang da lta rtsub cing gnyan pa dang / shin tu myur ba ni phal cher 'jig rten pa'i zhal bzhi pa'i
rnam 'gyur yin pas de ltar 'ongs pa yin no/ /de yang sngon lha dbang phyug chen po 'khor dang bcas pas da lta gnang ba'i zhal bzhi pa 'khor bcas kyi bkod pa dang tshul bzung

nas skye 'gro thams cad kyi srog dbugs bsdud cing sha khrag la longs spyod pa'i tshe/ phyogs bcu'i rgyal ba thams cad kyis bcom ldan 'das phyag na rdo rje la/ dbang phyug chen
po 'khor bcas 'dul bar gsol ba btab pa na/ bcom ldan 'das phyag na rdo rjes dbang phyug chen po 'khor bcas kyi bkod pa ji lta bar sprul nas/ dbang phyug chen po 'khor
bcas kyi lus kyi cha byad thams cad 'phrogs te rang gi sku dang rgyan du byas/ khong rnams kyi srog sngags kyi thog mar oM dang / mthar hU~M phaTa? sbyar bas byin gyis brlabs
te rang gi sngags su byas/ dbang phyug gi chung ma rnams 'phrogs te rang gi phyag rgya mar byas/ de'i nang nas g.yung mo ni lha mo u ma yin no/ /gnas thams cad 'phrogs
nas rang gi gnas su byas/ khong rnams de ltar tshar bcad nas rang gi bran du byas so/ /des na nges pa'i don du gdul bya dang 'dul byed ngo bo gcig kyang / gzhan gyi snang
ngo tsam du 'jig

rten pa'i zhal bzhi pa 'khor bcas ni dbang phyug chen po 'khor bcas dang / 'jig rten las 'das pa'i zhal bzhi pa ni phyag na rdo rje yin no/ /zhes gnyan mgon chen po 'di nyid
gdul bya dang 'dul byed kyi tshul gyi dbang phyug chen po dang / phyag na rdo rje'i rnam par 'phrul pa yin par gsungs la/ don de dag dang mthun par sa lo 'jam pa'i rdo
rje'i gsung las kyang / byang shar ha ha rgod pa'i dur khrod du/ /zhing skyong dbang phyug chen po'i rnam 'phrul mchog /ces 'byung ba yin zhing / yang gur gyi mgon po nyid
dang thugs rgyud gcig par yang bla ma dag bzhed de/ dam pa kun dga' grags kyis mdzad pa'i mnga' gsol gyi yi ge las/ nyid kyi thugs las sprul pa'i sras/ /mthu chen ldan
pa zhal bzhi ni/ /zhes gsungs pas so/ /zhing skyong dur khrod kyi bdag po yab yum ni gsang ba snying gi 'khor

lo'i rgyud nas bstan pa yin te/ rgyud de nyid kyi gleng gzhi'i le'u las/ dpal he ru ka sku skye ba med pa'i ngang la yum rdo rje rnal 'byor ma dang gnyis su med pa sprul pa
yang sprul dang bcas te dur khrod chen po'i gnas na dngos grub 'byung ba'i ting nge 'dzin la snyoms par zhugs te/ oM shrI badzra he he ru ru kaM hU~M hU~M phaTa?/ oM shrI
badzra yo gi ni hU~M phaTa?/ zhes gsungs pas 'jig rten gyi dregs pa can thams cad brgyal bar gyur to/ /brgyal ba sangs pa dang 'khor de rnams kyi nang nas dpal dur khrod
kyi bdag po stan las langs te/ dpal chen he ru ka la 'di skad ces gsol pa/ kye gdug pa 'dul mdzad he ru ka /bskal pa snyigs ma lnga yi dus/ /gdug pa can rnams 'khrugs pa
dang / /sa bdag klu yi nad yams dar/ /ma mo mkha' 'gro 'khrugs pa'i tshe/ /mi rnams bsod nams longs spyod chung / /rang bsags dngos po spyad dbang med/ /pha dang bu bral
longs spyod nyams/ /

de dus bcom ldan bstan pa 'di/ /dpa' bo bdag gis bsrung bar bya/ /zhes gsol ba dang / dpal chen he ru kas/ legs so dur khrod bdag po khyod/ /srog gi snying po bdag la phul/
/zhes gsungs pa dang / tadya thA/ oM gr-i ha rA dza gr-i ha rA dza/ ku ma ku ma khuM thi swAhA/ zhes mdongs gsol du phul zhes sogs gsungs nas/ 'khor lo bde mchog bstan pa
bsrung bar zhal gyis bzhes par bshad pa yin la/ 'khon ston sa skya pa'i bka' srung dkar bdud lcam dral phur srung dam can bcu gnyis zhes grags pa'i dkar bdud lcam dral
'di gnyis nges don du bcom ldan 'das rdo rje gzhon nu'i thugs gnyis su med pa'i ye shes gcig gis bsdus pa'i sprul pa yin te/ 'khon rog shes rab tshul khrims la bzhi thog
bla brang gi rgyab kyi nyi zla phug par chos skyong lcam dral gyi zhal gzigs nas dngos su gnang ba'i thugs dam bskang ba'i

cho ga las/ che ba'i che mchog he ru ka /de yis nyer sprul srung ma'i gtso/ /dpal mo lcam dral/ zhes gsungs pas nges don du de ltar yin kyang / kun rdzob tu dkar mo nyi zla
nyid 'jig rten 'das ma 'das kyi mtshams na bzhugs pa sogs rnam 'phrul du ma'i sgo nas mkha' 'gro bye ba'i gtso mo mdzad pa ste 'khor 'das kun la khyab pa'i tshul du bzhugs
pa yin te/ bskang ba'i cho ga de nyid las/ mthu stobs rdzu 'phrul mthu rtsal can/ /dpal ldan ma yis kun khyab cing / /zhes dang / ye shes dbyings kyi rje mo ste/ /gzhan
don 'jig rten pa ru sprul/ /'jig rten gnas dang 'jig rten 'das/ /'das dang ma 'das mtshams na bzhugs/ /zhes dang / ma mo chen mo rnal 'byor ma/ /kun gzhi yongs kyi dbang
phyug ma/ /snang srid kun la dbang bsgyur ma/ /zhes dang / mkha' 'gro bye ba'i gtso mo khyod/ /dus gsum gzigs

pa'i 'dod dgu'i gter/ /zhes dang / gzhan yang / srid gsum bdag tu mdzad la bstod/ /ces dang / 'khor ba ni yongs mi spong / /mya ngan ni yongs mi 'da'/ /sku yi ni tshad che'ang
/ /nam mkha' yi mtha' dang mnyam/ /rigs pas ni gzung du med/ /tshad kyis ni dpag tu med/ /srid pa ni kun la khyab/ /khams gsum ni dbang du 'dus/ /zhes sogs mang du gsungs
pas nges don du bcom ldan 'das rdo rje gzhon nu thugs gnyis su med pa'i ye shes spros bral chos kyi sku las ma g.yos bzhin du/ kun rdzob gdul bya'i snang ngor 'jig rten
'das ma 'das ma mo mkha' 'gro kun gyi gtso mo mdzad cing / 'khor ba ji srid pa de srid du sems can gyi don mdzad cing 'khor 'das brtan g.yo kun la khyab pa'i tshul du
bzhugs pa 'di ni sangs rgyas thams cad kyi gnas lugs yin te/ kye rdo rje'i rtsa rgyud brtag pa gnyis pa las/ nga las 'gro ba thams cad byung / /nga las gnas

gsum po yang byung / /nga yis 'di kun khyab pa ste/ /'gro ba'i rang bzhin gzhan ma mthong / /zhes dang / yang de nyid las/ 'chad pa po nga chos kyang nga / /rang gi tshogs
ldan nyan pa nga / /'jig rten ston pa bsgrub bya nga / /'jig rten 'jig rten 'das pa nga / /lhan cig skyes dga'i rang bzhin nga / /zhes dang / rnal 'byor ma kun spyod las
kyang / gar mkhan dag dang ri mo bzang ltar snang / /gang zhig drug pa zhes bya'i sangs rgyas nyid/ /gcig pu nyid ni du ma'i gar mdzad do/ /zhes gsungs pas so/ /bdud mgon
thod 'phreng can 'di ni nges don du bcom ldan 'das dpal he ru ka'i thugs kyi sprul pa yin pa'i tshul gong du bstan pa ltar yin la/ drang don kun rdzob tu bdud rgyal 'di
nyid sngon gyi dus su bdud nag po mthu bo che zhig tu gyur nas sems can mang po'i srog dbugs la mngon par longs spyod par gyur pa'i tshe bcom ldan 'das kyis las 'bras kyi
chos

bstan nas dam la btags te/ phyi rabs kyi rnal 'byor pa la stong grogs mi brjed pa'i phyir thod pa'i 'phreng ba rtags su byin pa sogs 'di'i lo rgyus rgyas pa ni dpal he ru kas
gsungs pa'i bdud nag po chen po'i rgyud le'u bdun gyi bdag nyid can zhig 'byung ba de nyid las zhib tu rtogs par bya ste/ de'ang le'u dang po gleng gzhi'i le'u/ gnyis
pa gleng bslang ba'i le'u/ gsum pa sgrub pa'i le'u/ bzhi pa dam bca' ba'i le'u/ lnga pa bskul zhing rdzas bsag pa'i le'u/ drug pa bstan pa gtad pa'i le'u/ bdun pa gdams pa
bstan pa'i le'u rnams su yod pa'i rgyud de nyid kyis gsal bar bstan pa yin zhing / phur srung ma mo sde gsum po 'di rnams kyang nges don chos kyi sku las ma g.yos bzhin
du gdul bya'i snang ngor sngon bcom ldan 'das rdo rje gzhon nus gdul bya ru Ta ma rungs pa btul ba'i dus su rang rang gi srog snying phul zhing dam la btags nas bstan pa
bsrung bar zhal gyis

bzhes pa yin la/ de nas slob dpon rnam gsum gyis dam la btags tshul ni sngon gyi dus su slob dpon dha na sangkri ta la slob dpon chen po padma 'byung gnas kyis/ bdag rgya dang
bod kyi mtshams mtha' 'khob kyi gnas su phyin nas gdul bya'i zhing du gyur pa'i gdul bya rnams 'dul bar bsam lags na/ de rnams 'dul ba'i dus la ji ltar bab zhus pas/
babs par lung bstan nas/ de nas slob dpon padmas bal yul yang le shod kyi brag phug tu byon te/ bal mo shAkya de wa gzungs mar dbang bskur nas/ bcom ldan 'das yang dag mar
me dgu pa'i sgrub pa mdzad pas/ mi ma yin gyi gtso mo rgod ma kha bya ba dang / byi dur bya ba dang / bar snang gi glog ma sprin bya ba gsum gyis bar chad kyi cho 'phrul
sna tshogs brtsams pa la/ slob dpon padma'i dgongs pas nga phyag chen mchog gi dngos grub sgrub pa la 'byung po 'di rnams kyis bar chad byed par 'dug pas/ 'di rnams 'dul
ba'i dus la ma babs pa yin nam

snyam du dgongs pa'i tshe/ nam mkha' las sgra byung nas dur khrod bsil ba'i tshal nas slob dpon dha na sangkri ta gdan drongs la rdo rje phur pa'i sgrub pa zhag bdun gyis shig
des bar chad thams cad thul nas dngos grub thob par 'gyur ro zhes pa grags pa na/ slob dpon padmas rang gi nye 'khor gnyis gser gyi phyag rten dang bcas paN chen dha
na sangkri ta'i drung du spyan 'dren gyi pho nya mngags pas paN chen gyi zhal nas/ nga yong mi dgos/ sngar nam mkha' nas lung bstan pa bzhin gyis shig gsungs te/ bi to ta
ma la'i nang nas dregs pa can gnad la dbab pa'i rgyud mi khur gnyis bskur nas brdzangs/ de nas slob dpon chen pos paNDi ta'i bka' bzhin rdo rje phur pa'i sgrub pa zhag bdun
mdzad pas sngar gyi bar chad kyi mtshan ma thams cad rang zhir gyur te/ yang dag lha dgu'i zhal gzigs shing dngos grub thams cad stsal te/ de phyin chad la slob dpon

chen po nyid kyi lus lha dang / ngag sngags dang / thugs ye shes kyi rang bzhin las g.yo ba med pa'i ngang nas phyag rgya chen po'i rig 'dzin mngon du gyur to/ /de nas slob
dpon chen po padma 'byung gnas de nyid dang / slob dpon bi ma la mi tra dang / bal po shi la manydzu gsum gyis slar yang gnas der rdo rje phur pa'i sgrub pa zhag gsum mdzad
pa'i tshe dam can rnams kyis drod tshad brtags pa'i tshul ni/ zhag gsum po'i srod kyi cha la zangs kyi wa mo zha bkug pa 'dra ba gcig la zangs kyi bud med chen mo zhig
gis bzhon lag na zangs kyi zhags pa 'dom dgu brgya dgu bcu yod pa thogs pa zhig byung ba la/ slob dpon gsum gyi dgongs pas de nyid rdo rje phur pa'i srung ma yin par mkhyen
te/ slar yang dam la btags shing bstan pa bsrung ba'i gnyer kha gtad de/ shwa na mu kha'i dus la bab/ /ces sogs kyi bstod bskul yang de dus mdzad par grags so/ /yang

nam phyed tsam na bud med nag mo chen mo lcags kyi drel rta rkang gsum la zhon pa/ g.yu'i smin ma can mig skar chen shar ba tsam/ ral pa phur pas brgyan pa/ mi lpags phrag
la bkal ba/ lag pa g.yas na khram shing dang / g.yon du nad kyi rkyal pa thogs pa zhig byung bas/ de nyid 'jig rten gsum gyi bdag mo rdo rje phur pa'i srung ma yin par mkhyen
nas/ slar yang dam la btags shing bstan pa bsrung bar bka' bsgos te/ bdag nyid chen mo'i dus la bab/ /ces sogs kyi bstod bskul yang de dus mdzad pa yin par bshad do/
/yang slob dpon rnam gsum gyis tsha shod tsha ba rong zhes bya ba'i sgrub gnas su bzhugs pa na/ lan gcig srod kyi cha la babs pa'i tshe/ slob dpon padma'i drung du dbugs
tu tung byed pa zhig byung bas bar chad yin nam dgongs te gzigs pas/ bud med gcig 'dug pa bzung nas lcags kyi par pu'i nang

du sngags rgyas btab nas bzhag nangs par nam langs pa dang slob dpon chen pos chu mig byang chub ris su byon nas sngar gyi rgya bkrol nas gzigs pas bud med mdzes ma bzhi 'dug
pas/ slob dpon chen pos mkhyen bzhin du khyed rnams su yin gsungs pas/ de dag na re/ ngos cag rnams ni yul tsha ba rong gi sa'i cha/ me tog padma dgun yang skye ba'i yul
na gnas pa/ ming ni bse mo bzhi'am/ gru 'degs rgyal mo bzhi'am/ rgyal khams kyi mkha' 'gro ma bzhi'am/ dbugs 'phrog srog bdag ma bzhi zhes kyang bya zhing / sngar yang
'jig rten gyi tshe srog la longs spyad cing / da dung de la dbang pa'i dbang zhig bskur du gsol zhes zhu ba la/ slob dpon gyis de ltar du ma gnang bar sems can la gnod 'tshe
bkag nas dam la btags te/ rdo rje phur pa'i bstan pa bstan 'dzin dang bcas pa bsrung zhing skyong ba'i gnyer gtad nas/ de rnams lhan cig tu bzhag na

mthu che bas 'jig rten phung dogs gnas yul so sor bkar te/ spyi gtsug tu rdo rje bzhag nas dbu la dbang gi cod paN re dang / lus la dbang gi bse khrab re/ lha rta bzhon pa
re/ rten pa'i gnas su mtsho bzhi byin nas yul khams so sor bzhag go /de ltar phur srung bcu gnyis byung tshul 'di la sa bdag ma'i skabs su lha mo bzhi kar dam la btags tshul
dang / bdag nyid ma'i skabs su re ma ti rkyang pa dang / shwa na ma'i skabs su gdong mo bzhi'i nang nas wa gdong ma gcig pu dam la btags tshul 'dra ba zhig bshad kyang
/ don la sa bdag ma bzhi dang 'dra bar bdag nyid ma bzhi dang / shwa na ma bzhi yang so sor dus re re la dam la btags par mngon no/ /dam can bcu gnyis po byung tshul gyi
gtam rgyud 'di dag kyang / rgyud dngos ma yin yang / de dang 'dra ba'i tshad thub tu bla ma gong

ma rnams bzhed pa'i slob dpon padma'i gsung 'khrul med phur pa'i yi ge rnying ma rnams nas ji ltar 'byung ba bzhin bkod pa yin no/ /'dir smras pa/ de ltar rgyal ba'i ye shes
rgya mtsho che/ /rlabs chen thugs rje'i dri bzhon gyis bskyod pas/ /gang 'dul zhi drag rba rlabs zlos gar ni/ /grangs med g.yo 'di dpag par su yis nus/ /de ltar tshad med
snying rje'i chu yi gter/ /rab tu 'khrugs pa'i ngams nag dus mtha'i sprin/ /srid gsum za ba'i ljags kyi glog phreng g.yo/ /bdud dgra'i snying 'gems hU~M phaTa? 'brug stong
rgod/ /e ma 'di 'dra'i bstan srung lha chen po/ /yum mchog pho nyar bcas pa'i rnam rol gyis/ /dus gsum rgyal bas ma thul gdug can rnams/ /sgrol 'di rgyal ba'i rnam 'phrul
rab dang phul/ /cir yang 'char ba'i 'khor 'das snang srid 'di/ /phyi nang gsang ba'i dregs pa rgyud gsum du/ /'dus par shes shing de yang spros bral gyi/ /blo 'das
ngang du 'jog

pa zab mo'i bcud/ /de lta'i nges don nyams len gyis zin pa'i/ /gang shar bsnyen sgrub las kyi rnam rol du/ /shes pas ci byas chos su 'gyur ba yi/ /lam khyer mchog 'di kho bos
skal bas rnyed/ /brgyud ldan bla ma rnams kyis bu bzhin bskyangs/ /rang nyid gsung rab don la blo gsal bas/ /zab rgyas chos tshul rgya mtsho'i gnad tshang rig /bsnyen
bsgrub sbyor bas chos skyong mnyes par byas/ /'di dang phyi ma'i don chen snying nas sems/ /cir snang rmi lam sgyu ma'i rnam rol gyis/ /'phrin las rnam bzhis bstan pa 'dzin
pa la/ /rgyal ba dgyes pa'i sngags 'chang mi zer ram/ /deng sang bstan srung chos skor rgya mtsho rnams/ /don gnyer lta ci rjes gnang tsam re yang / /ma thob nyams len
byed la ring pa 'di/ /legs par brtags na khe nyen gang che soms/ /mtshan ldan bla mar gdams ngag rdzogs par zhus/ /rtags bzang ma thob

bar du bsnyen bsgrub 'bad/ /skabs su bab tshe lhag bsam rnam dag gis/ /las rnams sgrub na don gnyis 'grub bo kye// ! //gsum pa 'phags yul rgya gar du bshad srol 'byung tshul
ni/ bla ma mal lo tsA ba chen pos mgon po 'di'i chos skor rgya bod kyi bla ma gsum la gsan pa'i nang nas/ gtso bor gyur pa ni brag steng pa yon tan tshul khrims la gsan
pa/ lo chen rin chen bzang po nas brgyud pa 'di nyid yin la/ 'di la bka' gter gyi brgyud pa gnyis byung ba las/ dang po bka' ma'i brgyud pa'i lo rgyus ni/ ston pa rdo rje
'chang chen po'am rdo rje nag po chen po sogs mtshan gyi rnam grangs du ma dang ldan pa'i thabs bde ba chen po'i ngo bo de nyid kyis mkha' 'gro ma rdo rje gur dang / 'jigs
byed chen mo dang / yum chen e ka dza Ti sogs mtshan gyi rnam grangs mang po dang ldan pa'i shes rab stong pa nyid kyi ngo bo de la gnang / 'di gnyis ngo bo

dbyer med zung 'jug tu bzhugs pa yin pas/ rgyud yig rnying pa rnams la lar rim bzhin smos pa dang / phal cher du rdo rje 'chang kho na smos pa ni dbye bsdu'i khyad par tsam
yin pas don la 'gal ba med par shes par bya'o/ /de lta'i mgon po 'di'i chos skor rnams 'phags yul rgya gar du byung ba'i brgyud pa'i rtsa ba lta bur gyur pa ni/ slob dpon
chen po bram ze mchog sred du grags pa 'di yin la/ 'di nyid bram ze chen po rin chen rdo rje zhes bya ba'i sras su 'dod pa dang / bram ze ka ru zhes bya ba'i sras su 'dod
pa sogs lo rgyus mi 'dra ba cung zad byung na'ang / 'dir rje btsun bsod nams rtse mo'i zhal snga nas kyis mdzad pa/ rgyal tsha lung mang po chos kyi dbang phyug gis gsal
bar mdzad pa'i yi ge ltar bshad na/ de'ang rgya gar shar phyogs na kau ta rA ni zhes bya ba'i grong khyer 'bum tsho sum cu rtsa gsum yod pa/ rgyal srid des pas skyong
zhing 'byor pa'i yo byad

phun sum tshogs pa'i gnas shig na/ bram ze'i rigs dge ba'i bla ma zhes bya ba gsang sngags kyi kun tu spyod pas rgyun du 'tsho ba/ rang gi lhag pa'i lha ku ru kulle la sogs
pas gnang ba sbyin pa/ rig pa'i gnas du ma la sbyangs pa zhig lo brgyad cu gya gnyis lon pa na/ bram ze rab tu bzang mo dang lhan cig 'dus pa las/ khye'u mchog gi blo gros
can zhes pa btsas te/ de yang mtshan dang ldan zhing dge ba'i ltas du ma byung bas/ yab kyis dgyes bzhin du rang gi man ngag phal cher gnang / lha mo ku ru kulle la sogs
pa'i zhal yang gzigs/ de nas u TTan na'i gtsug lag khang gi mkhan po la rab tu byung ste/ rig pa'i gnas lnga la sbyangs te mkhas pa'i mchog tu gyur pas/ mu stegs kyi rtsod
pa lan gnyis kyi bar du bzlogs te/ bstan pa la phan btags shing phyogs thams cad du grags pas khyab par gyur to/ /de nas mkhan po 'das pa dang kun gyis gsol ba

btab ste gdan sa mdzad/ dus ji zhig na slob dpon nag po pa dang mjal te/ kye rdo rje dang / bde mchog la sogs pa'i dbang zhus/ de gnyis dang 'brel ba'i rgyud man ngag du ma'ang
gsan/ yang slob dpon mtsho skyes kyi slob ma mkha' 'gro'i dbang po rdo rje zhes bya ba'i grub thob la'ang bde dgyes la sogs pa'i dbang rgyud man ngag du ma gsan/ de
nas dur khrod bsil ba'i tshal dang nye bar sgrub pa lo bcu gnyis mdzad/ de'i tshe bar chad kyi ltas du ma byung bas/ slar slob dpon nag po pa la zhus pas/ rdo rje gdan gyi
byang sgo'i mgon khang du khrid de/ tshogs kyi 'khor lo shoms gsungs nas/ da lta sa skyar bzhugs pa'i chos skyong gi 'cham sku bse mgon chen po'i drung du chos skyong 'di'i
man ngag gur rigs bsdus kyi dbang / gur dang rdo rje gdan bzhi'i bshad pa rnams gnang / de'ang thog mar dbang dang rgyud/ de nas de'i bka' srung

la chos skyong gnang / 'di'i skabs kyi slob dpon nag po'i ngos 'dzin la rjes 'brangs phal cher sgrub byed rnam dag med bzhin du rang gi blo bzo byed pa mang bar byung bas/
don 'di la dgongs nas rje tshar chen gyi mgon po'i chos skor gyi dri ba lhag bsam rab dkar las/ thog mar bka' babs rnam bzhi'i brgyud pa'i skabs/ /slob dpon chen po bram
ze mchog sred kyi/ /pho rkyang rnam bzhi'i sgrub lugs gsan gyur pa'i/ /slob dpon nag po pa de'i ngos 'dzin ci/ /zhes gsungs pa yin la/ rang lugs ni/ rnal 'byor gyi dbang
phyug birWa pa'i slob ma shar phyogs nag po pa nyid yin te/ rje sa chen gyi phyag bris dngos sgo rum dpe khang nas bdag chen rdo rje 'chang chen pos rnyed pa'i brgyud yig
tu pho rkyang gi thog ma'i brgyud rim ni/ klu sgrub/ arYa de wa/ birWa pa/ nag po pa/ bram ze mchog sred/ ces 'byung ba dang / de dang mthun par mgon po sngon byung gi brgyud
yig tu/ klu sgrub la

ArYa de was zhus/ de gnyis char la sha wa ri dbang phyug gis zhus/ de la bram ze mchog sred kyis zhus par bshad pas dus shin tu mtshungs pa yin no/ /de nas yang bhe dan gyi
yul du bde mchog gi sgrub pa lo bcu gnyis mdzad pa'i tshe/ lte lkog gi ma yig sogs dregs pa mo rgyud kyi rtsa yig tu rlung sems 'dus pa'i rtags las/ lha mo re ma tis bar
chad byas te/ bram ze chen po lag mthil du bzhag nas sgo nga rtse ba ltar byas/ drel rta'i rgyab tu bskyon nas gling bzhi lan gcig bskor/ rna ba gnyis nas bzung nas ri rab
la yang yang skor ba byed pa sogs bar chad mang po byas/ de'i tshe chos skyong la gsol ba btab pas/ nag po chen po nyid mngon sum du zhal gzigs te lha mo'i rkang pa la
lcags sgrog bcings/ 'gram pa la thal cag gis bsnun te/ 'di lta bu'i bstan pa la gnod pa byed dam/ dam sha za'am zer nas re ma ti myos su bcug nga'i sring mo 'dis da dung

khyod la bar chad byed pas 'di ltar sgrubs shig gsungs nas mgon po'i sgrub thabs gsum/ bye brag tu 'phags yul du sngar ma grags pa'i sbags te bsgrub pa'i man ngag rnams dngos
su gnang / gzhan yang sgrub thabs man ngag thams cad yongs su rdzogs par gnang nas/ rtag tu mi 'bral 'grogs pa ltar gyur to/ /'di'i skabs su sgrub thabs gsum gyi ngos
'dzin la/ dam pas mdzad pa'i lo rgyus kyi yi ger/ bram ze mchog sred kyis mdzad pa'i mgon po gri gug ma'i sgrub thabs che 'bring chung gsum gyi gzhung yod pa de yin par gsungs/
yar lung pa seng ge rgyal mtshan gyi gsung bgros la rje rtse mo'i lo rgyus kyi yi ger/ de la bod du 'gyur ba/ lo tsA ba chen po las brgyud pa/ bram ze chen pos mdzad
pa'i gzhung gnyis yod gsungs pa las/ las kha tshar ba de bka' nub nas ma mthong / mthong ba 'di gzhung chung drag shos yin/ gzhan las tshogs du ma zhig snyan brgyud kyi
man ngag tu byas te khyer byon nas

brag steng pa las brgyud de yod do/ /lha mo la gzhung gcig yod pa de'ang lo tsA ba chen po las brgyud pa yin gsung ngo / /zhes 'byung bas/ nag po chen po nyid las thob pa ltar
bram ze chen pos yi ger bkod pa'i rgya gzhung / pho rkyang gi sgrub thabs lo chen gyis bsgyur ba/ lha mo'i phyi sgrub kyi rgya gzhung gnyis ding sang yod pa dang / gzhan
las tshogs sogs rgyas par ston pa'i pho rkyang gi rgya gzhung da lta bka' nub pa zhig dang gsum la ngos 'dzin/ bdag chen rdo rje 'chang chen po'i gsung las/ pho rkyang
/ mo rkyang / sbags sgrub gsum gyi man ngag rnams gnang ba yin gyis/ mgon po rang gis mdzad pa'i yi ge dngos su yod zer ba min zhing / tshogs bdag gi yig rnying du mgon
po'i sgrub thabs gsum byin nas sgrubs shig gsungs nas 'di gnang ngo / /zhes yi ge rnying pa rnams las 'byung gis 'di 'bring po'o/ /zhes pa'ang yi ge ma dag pa'am sgro btags
pas

so/ /'khor rkyang mi 'dren pa ci zhes na/ pu tra ming sring gi sgos sgrub ni/ gtso bor slob dpon padma las brgyud pas so/ /zhes gsungs so/ chos rje mus srad pas mdzad pa'i
dkar chag gi yi ger/ tshogs bdag gi yi ge rnying par mgon po'i sgrub thabs gsum sbyin nas 'di sgrubs shig gsungs pas 'di 'bring po'o zhes gsungs pas/ de nyid 'bring por ngos
bzung / rgyas pa sbags sgrub rnams dang / bsdus pa rje btsun gyis mdzad par grags pa'i pho rkyang gi las byang zhes bya ba'i gtor chog gi yig rnying mjug tu las spangs
te rgyun du yi dam du bya ba'i man ngag go /zhes 'byung ba'i yi ge la ngos 'dzin par mdzad/ bdag gi bla ma mkhan chen thams cad mkhyen pa ngag dbang chos grags kyi gsung
las lcam dral sbags sgrub kyi steng du tshogs bdag dang / bka' sdod du bsgrubs pa gnyis bsnan pa'i gsum la ngos 'dzin pa rje sa chen gyi tshogs bdag ltar bsgrub pa'i yi
ge'i tshig

rigs kyis gsal bar thon pa yin gsungs ngo / /don 'di dag la dgongs nas rje tshar chen gyi mgon po'i chos skor gyi dri ba lhag bsam rab dkar las/ mahA kA las bram ze mchog sred
la/ /gnang ba'i sgrub thabs rnam gsum yod ces pa/ /de nyid gang yin gangs ri'i ljongs 'di ru/ /'gyur dang ma 'gyur lo rgyus ji ltar yod/ /ces gsungs pa yin la/ de dag
ni 'phros pa'i don no/ /de nas yang skabs shig tu kha che'i paNDi ta rnams mu stegs rnams dang rtsod pa byas nas pham nas/ dge 'dun stong phrag lhag pa tsam mu stegs kyi
bstan pa la 'jug dgos pa byung la/ slob dpon gyis chos skyong la las bcol bas/ mu stegs kun kyang nang pa'i bstan pa la btsud/ na lendra'i mkhan po mu stegs kyis 'chi dus
btab pa dang / sgrol ma'i 'byung gnas kyi gtsug lag khang gi dge 'dun rnams mu stegs kyis pham par byas te/

grub mtha' spongs dgos pa byung ba rnams la'ang phan btags/ ma tsa la sarti ka zhes bya ba'i rgyal po dpung 'khor gsum 'bum gyi stobs yod pas/ rang nyid kyi sbyin bdag tu gyur
pa'i rgyal po bcom par brtsams pa'i tshe/ slob dpon gyis chos skyong la gsol ba btab cing las bcol bas/ mgon po 'di nyid dngos su byon nas ming med par btul/ gzhan yang
kye rdo rje'i las kyi tshogs rab 'byams rnams thogs pa med par grub cing / des bstan pa la phan par mdzad pas/ kun gyis bram ze mchog sred ces par mtshan grags so/ /de
nas yi dam kye rdo rje dang 'khor lo bde mchog la sogs pa rgyun du zhal gzigs shing / rnal 'byor bzhis mchog dang thun mong gi grub pa thob ste/ yul nyi shu rtsa bzhi la
sogs par spyod pa gyis shig ces u rgyan du rnal 'byor mas lung bstan te spyod pa mdzad/ de nas dus bzang la rdo rje gdan gyi mgon khang du lo mang po'i bar du

lan re tsam 'byon pa la kun gyis phyag mchod 'bul zhing don mdzad/ de nas las dag pa'i slob ma 'ga' re dang mjal/ gzhan phal cher dang mi mjal bar gyur to/ /spyir slob dpon
'di nyid rig pa'i gnas du ma mkhyen cing mngon par rtogs pa'i yon tan bsam gyis mi khyab pa mnga' ba'i grub thob chen po yin/ bye brag tu chos skyong 'di nyid kyi grub pa
thob pa'i grags pas phyogs thams cad du khyab par gyur/ de'ang lcam dral sbags te sgrub pa'i man ngag ni/ bhe dan gyi yul du nag po nyid kyis gnang la/ slob dpon nag po
pa la bka' bsdod/ tshogs bdag gnod sbyin/ gshin rje ltar sgrub pa'i lugs bzhi ste/ pho rkyang du bsgrub pa kho na gsan/ nag po chen po nyid la de bzhin dang / bye brag tu
sbags sgrub rnams gsan gsungs so/ /sangs rgyas kyis 'phags yul du bka' bsgos pa ni/ bstan pa'i

rtsa lag srog shing dam pa dpal ma ga ta rdo rje gdan gyi sgo bzhi na bstan srung chen po bzhi yod pa'i nang nas/ 'di nyid byang sgo srung ba'i chos skyong yin/ 'di'i rten
sangs rgyas thub pa'i dbang po rang nyid kyis rab gnas mdzad pa'i sku gsung thugs kyi rten mgon khang dang bcas pa de la rgyal ba nyid kyis bka' bsgos te/ nag po chen po
la bstan pa spyi'i srung mar mnga' gsol/ bstan pa gtad de/ bstan pa ji srid gnas kyi bar bsrung ba'i chos skyong chen por gyur to/ /de lta bu'i slob dpon chen po bram ze
mchog sred kyi drung du/ yul dbus kyi paNDi ta chen po nor bu gling pa bde ba'i rdo rjes zhus pa yin te/ de'ang 'di nyid thog mar rab byung rig pa'i gnas lnga la sbyangs
pa/ spyir gsang sngags tsam dang / bye brag tu yo ga rnal 'byor gyi rgyud la mkhas pa'i tshad du son pa des/ bhe dan gyi yul du bram ze chen pos chos skyong zhal gzigs shing
gdams pa thob pa'i snyan grags gsan nas/ chos skyong 'di zhus

pas de'i tshe ma gnang bar/ de nas lo gsum song ba na rdo rje gdan gyi mgon khang du byon nas chos skyong gi man ngag rnams yongs su rdzogs par gnang / de'i tshe chos skyong
dngos su zhal gzigs dus de nas bzung ste lus dang grib ma'i tshul du rtag tu 'bral med du yod gsungs so/ /bla ma 'di shin tu btsun pa'i mchog tu gyur pas tshul khrims kyi
dri bzang po gzhu 'dom lnga brgya'i bar du tshor ba yod cing / chos skyong gi gsung gis kyang / khyod kyi tshul khrims 'di rnam par dag pas/ bdag skad cig kyang khyod
dang mi 'bral bar bsrung ba dang / dam tshig tu bgyi ba yin gsungs shing / 'ga' zhig gis chos skyong dngos su mthong ba yang yod zer/ gang ltar yang bstan pa'i rim gro dgos
pa byung na/ bla ma 'di mgon khang du spyan drangs te gsol ba zhag re'am gsum tsam btab pas/ gang bsgo ba de thogs pa med par 'grub pas bstan pa la

phan du ma btags/ bla ma la la dag de nas grub pa thob ste spyod pa mdzad ces gsungs so/ /zhes grags shing / de nyid don la gnas pa yin te/ 'phags pa rin po ches mdzad pa'i
mgon po'i bris sku bri ba'i yi ger/ nor bu gling pa rnal 'byor pa'i cha lugs thod pa 'dzin pa 'bri bar bshad pa'i phyir ro/ /de'i drung du kha che'i paNDi ta chen po shraddha
ka ra warma dad byed go char grags pas zhus/ de'ang thog mar yo ga la sogs pa'i rgyud sde la nan tan du mdzad/ gzhan yang zab pa dang rgya che ba'i gdams pa dpag tu
med pa gsan nas mkhas pa'i mchog tu gyur/ dus re zhig gi tshe bstan pa'i rim gro dgos pa byung nas nor bu gling pa mgon khang du spyan drangs pa'i tshe/ nag po chen po'i
gsung gis khyod rang gi rigs pa dang mthun nges pa'i slob ma 'di la bdag byin la gsol ba 'debs su chug ces lung bstan te tshogs kyi 'khor lo dang bcas nas/ slob dpon shraddha

la chos skyong gi man ngag rnams gnas de nyid du gnang bas/ de'i tshe rdo rje gdan gyi 'cham sku dngos su byon nas de ka la dngos su bka' bsgo ba mdzad/ de nas slob dpon shraddha
mgon po khang du spyan drangs te gsol ba btab pas bla ma dang nus pa mnyam pa byung / dus de nas bzung ste dus kyi gtor ma mdzad res kyi tshe khong can du 'cham sku
dngos su 'byon pa zhig byung / chos skyong gi nus pa thon pas phan thogs du ma yang byung / 'cham sku yang phal cher khong can du bzhugs shing / man ngag ster ba'i tshe
mgon khang du spyan drangs kyis gnang ba legs gsungs/ slob dpon 'dis chos skyong gi sgrub pa ma mdzad kyang chos skyong nyid kyis lung bstan cing byin gyis brlabs pas nus
pa phul du phyin pa mnga'/ las gang dgos pa chos skyong gis sgrub cing dus rtag tu mi 'bral bar gyur/ slob dpon gyis nag po chen po spyi'i srung ma

yin pas rdo rje gdan du bzhugs su gsol zhes gsol ba btab pas/ bdag khyod can du bsdad na bstan pa la phan pa'i rgyu mtshan yod ces gsung byon/ de'ang phyis lo chen gyis spyan
drangs nas bod du byon pa'i rten 'brel yin zhes bla ma rnams gsungs so/ /bshad srol gnyis pa las mgon pu tra ming sring dang 'brel ba'i gter ma'i brgyud pa'i lo rgyus
la/ 'di'i brgyud pa'i rtsa bar gyur pa ni slob dpon chen po 'phags pa klu sgrub snying po zhes grags pa de yin la/ de nyid mdo sde langs kar gshegs pa las/ lho phyogs be
ta'i yul du ni/ /dge slong dpal ldan cher grags pa/ /de ming klu zhes 'bod pa ste/ /yod dang med pa'i phyogs 'jig pa/ /nga yi theg pa 'jig rten du/ /bla med theg chen rab
bshad nas/ /rab tu dga' ba'i sa bsgrubs te/ /bde ba can du de 'gro'o/ /zhes dang / 'jam dpal rtsa rgyud las/ de bzhin gshegs pa nga 'das nas/ /lo ni bzhi brgya

lon pa na/ /dge slong klu zhes de bod 'byung / /bstan pa la ni dad cing phan/ /rab tu dga' ba'i sa thob pa/ /lo ni drug brgya dag tu 'tsho/ /rig pa rma bya chen mo ni/ /bdag
nyid chen po des kyang 'grub/ /bstan bcos sna tshogs don dang ni/ /dngos po med pa'i don de rig /gang tshe lus de bor ba na/ /bde ba can du skye bar 'gyur/ /de ni mthar
gyi sangs rgyas nyid/ /nges pa kho nar yang dag thob/ /ces dang / mgon po mngon 'byung gi rgyud las/ de'i lho phyogs su grong khyer a dza ra yo gi ni zhes pa 'byung ste/
der klu sgrub ces bya ba'i rnal 'byor pas shing sha la zhon pa gau pA la zhes pa la rgyal po sbyin pas/ bu shi nas ba ha na'i tsha bo la sogs pa'i rgyal po 'byung ngo /
/zhes dang / dus kyi 'khor lo'i rgyud phyi ma las/ dge slong klu sgrub ces bya ma lus yon tan 'byung khungs sems can kun la

phan 'dogs pa/ /zhes sogs mdo rgyud du ma nas lung bstan pa'i slob dpon chen po 'phags mchog klu sgrub zhabs sam nA ga dzu na zhes grags pa des/ ma 'ongs pa'i dus su sangs
rgyas kyi bstan pa bsrung ba'i mtshon char dregs pa pho mo'i rgyud sogs la brten nas mgon po 'khor bcas kyi sgrub thabs du ma/ khyad par pu tra ming sring gi sgrub skor rnams
rdo rje gdan gyi ka ba la sbas nas bzhag go /slob dpon chen po 'di chu bo ganggA'i 'gram du shing ljon pa'i bsil grib la bsod snyoms la byon pa'i rjes su nag po chen
po 'byon pa bram ze mchog sred kyis phyi nas gzigs te/ nag po chen po bdag la zhal ston ces bos pas phyir gzigs pa yin no/ /zhes grags shing / ding sang de 'dra'i sku'i
rnam 'gyur la mgon po shing drung ma'i tha snyad byed do/ /gzhan yang rgya gar gyi grub chen a bha yas zhal gzigs kyi mgon po

ni gom stabs kyis 'byon pa'i ngang nas zhal phyir log tu bstan pa/ phyag g.yon pa'i gru mo'i nang du gaNDe bcug pa zhig 'byung ngo / /de nas dus phyis o Ta ya na'i yul dha
na ko Sha'i mtsho gling du padma'i sdong po las brdzus te 'khrungs nas rgyal po'i sras su mnga' gsol ba/ padma badzra zhes bya ba mkhas shing grub pa brnyes pa/ 'dzam bu'i
gling du brtul zhugs kyi spyod pa mthar phyin pa des bod du 'byon pa'i dus su/ rdo rje gdan gyi ka ba nas bton te bsnams nas byon/ slob dpon klu sgrub nyid la man ngag
rnams legs par zhus/ 'phags yul du bka' mi nub par bya ba'i phyir man ngag rnams rgya gar shar phyogs kyi paN grub rgyud yongs su dag pa'i rnal 'byor pa dharmA pA la zhes
bya ba la gnang / slob dpon padma badzra zhes bya ba mkhas shing grub pa de bod du byon nas/ bstan pa bsrung ba'i mtshon cha gzhan mang po dang bcas pa bod kyi

rgyal po khri srong lde'u btsan la legs par gtad do/ /de nas dus phyis rgya gar shar phyogs kyi paN grub dharmA pA la chos skyong zhes bya ba de nyid bal po'i rten khyad par
can bltar byon pas/ tshad nad kyis thebs nas snyung ba la gangs ri yod par byon na phan zer nas/ kha ba'i gnas gangs ti se dang / mtsho ma dros pa gzigs pa'i ched du mnga'
ris su byon pa'i tshe/ bod kyi rgyal blon yon mchod chos la gus pas spyan drangs/ lo chen gyis kyang bkur bsti chen po mdzad/ yo ga la sogs pa'i chos skor mang po zhus/
khyad par pu tra ming sring gi sgrub thabs skor sogs rdo rje gdan gyi ka ba nas bton pa'i mgon po 'di'i chos skor rnams zhib par zhus nas thugs tshim ste/ mthar gser snyim
pas bcus te phul bas ma bzhes/ yang yang phul bas khyed mi dga' na ngas 'di khyer gsungs nas rdog po gcig bsnams/ nga la gser gyi dgos pa med/ 'tsho ba med na

dgos pa yin/ ngas 'tsho ba rnyed gsungs nas phyin pa kha cher gshegs pa na/ dharmA pA la yin byas pa tsam gyis 'do le la spyan drangs/ de nas rgya gar du gshegs pa na'ang de
bzhin du spyan drangs so/ /des na me 'bar ma'i dkar chag gi yi ge sogs su kha che dharmA pA la zhes 'byung ba ni bris mkhan gyis nor ba'am cung zad 'phrod ma dag par snang
ste/ paNDi ta 'di rgya gar shar phyogs pa yin par rtsod med du yongs su grags pa'i phyir ro/ /don 'di dag la dgongs nas rje tshar chen gyi mgon po'i chos skor gyi dri
ba lhag bsam rab dkar las/ me 'bar ma yi dkar chag phal cher du/ /kha che dharmA pha la zhes gsungs pa/ /yo ga stod lugs brgyud pa de nyid dang / /gcig gam gcig na shar
phyogs par bshad cing / /zhes gsungs pa'i dgongs pa'i don yang gsal bar byas pa yin no/ /de ltar rgyal ba nyid kyis lung

bstan pa'i slob dpon 'phags pa klu sgrub snying po dang mkha' 'gros mngon sum du rjes su bzung ba'i slob dpon rnal 'byor gyi dbang phyug chen po dpal ldan birWa pa dang / de
nyid kyi slob ma grub chen shar phyogs nag po pa dang / paNDi ta chen po a bha ya ka ra dang / bla ma rdo rje gdan pa che chung rnam gnyis dang / slob dpon bsod snyoms
pa che chung dang / jo bo nA ro ta pa dang / grub chen yan lag med pa'i rdo rje dang / slob dpon ku sa li pa dang / slob dpon 'jam dpal dbyangs dang / slob dpon la li ta
badzra dang / A tsarYa ra hu la dmar po dang / paNDi ta nag po ro 'dzin dang / kha che'i paNDi ta chen po shAkya shrI/ paNDi ta dharmA pA la dang / gtso bor gyur pa lho phyogs
bhe dan gyi yul du nag po chen po rang nyid kyis mngon sum du zhal bstan cing rjes su bzung nas gdams pa gnang ba'i grub pa mchog gi dbang po slob

dpon chen po bram ze mchog sred zhabs dang / dzambu'i gling du brtul zhugs kyi spyod pa mthar phyin pa'i au Ti yan gyi slob dpon chen po padma 'byung gnas la sogs pa 'phags
yul gyi paN grub phal cher nag po chen po 'di nyid srung ma'i dbang por 'dzin zhing / de dag nas brgyud pa'i gdams pa dang / de 'dzin pa'i slob brgyud bsam gyis mi khyab
pa zhig byung bar snang ngo / /zhing skyong chen po gdong bzhi pa'i chos skor rnams 'phags yul du byung ba'i tshul ni/ 'dir sbas pa'i mgon po'am/ dam tshig gi mgon por grags
pa gzhan rnams las ches cher gnyan zhing myur ba/ zab cing dkon pa/ dpal gsang ba 'dus pa rtsa ba'i rgyud dang / 'khor lo bde mchog gi bshad rgyud las dngos su bstan
pa/ stobs 'phrog nag po chen po gdong bzhi pa zhes kyang bya/ zhing skyong drag po gzi ldan dbang phyug ces kyang

bya ba 'di'i zab chos rnams ni/ rtsod pa'i dus kyi thams cad mkhyen pa gnyis pa/ rgyal ba nyid kyis mdo rgyud du ma nas lung bstan pa/ 'phags yul gyi paN grub kun gyi gtsug
gi nor bu/ stong nyid smra ba'i seng ge blo gros chen po 'phags pa klu sgrub zhabs kyis rdo rje 'chang chen po nyid la legs par nos te/ rgyud las phyung ba'i sgrub thabs
bstod pa sogs mdzad nas/ klu sgrub kyi thun mong ma yin pa'i lta ba'i srung mar grags/ des grub chen ba ling ta pa dang / des 'jam pa'i rdo rjes mngon sum du sprul pa'i
dkyil 'khor chen por dbang bskur zhing rjes su bzung ba'i paN grub dam pa sangs rgyas ye shes zhabs la gnang / de phyin chad 'jam pa'i rdo rje'i bka' srung du grags/ des
nyid kyi slob ma mchog thob pa bzhi'i nang tshan mar me mdzad bzang po la/ des grub chen dpal bde ba'i zhabs la/ des grub chen bi ma la gupta la/ des paN chen rin chen rdo
rje la/ des

rin chen grags pa la/ des kharsa pA Ni'i lho phyogs kyi ri sul gyi rnal 'byor ma chen mo ku sa li dge ba can ma zhes bya la gnang ngo / /kharsa pa Ni'i lho phyogs zer ba'i
rgyu mtshan yang / dge bsnyen zhi ba'i go chas/ ri bo po ta la nas 'phags pa spyan ras gzigs kharsa pa Ni dngos su gdan drangs nas de wi ko Ta na bzhugs shing / de'i lho
phyogs kyi ri sul na yod pas de skad bya ba yin no/ /de'i ri sul zhig na shing sdong chen po brus pa'i khog stong gi nang na/ 'jam pa'i rdo rje'i rnal 'byor ma chen mo skra
sen rab tu ring zhing / gos gdan yang skra'i la ba byed cing / de la g.yog mo rnal 'byor ma gsum yang yod skad/ bla ma kha cig 'di yum chen bzhi'i rnam sprul yin yang
gsungs/ de dag slob tshogs dang bcas pa rnams dang / gzhan yang bla ma rdo rje gdan pa bsod snyoms pa ta thA ga ta rakShi ta/ yongs su rdzogs pa'i paNDi ta chen po 'bum phrag

gsum pa sogs 'phags yul gyi paN grub dbang po du ma zhig gis zhing skyong chen po tsa turmu kha 'khor dang bcas pa 'di rnams chos skyong du bsten cing / man ngag gi chos skor
rnams kyang snod ldan dam tshig can rnams la spel bas rgya gar gyi phyogs kun tu zhing skyong 'di'i chos skor rnams dar rgyas su byung ba yin la/ de bzhin du u rgyan mkha'
'gro'i gling gi nor skyong dur khrod kyi bdag po'i man ngag gi chos tshul rnams kyang slob dpon padma badzra/ ra hu la/ sgeg pa'i rdo rje/ dznyA na siddhi/ dpal dam
tshig rdo rje/ 'chi med blo gros bzang po/ mkhas pa bai ro tsA na sogs kyis 'phags yul du dar bar mdzad cing / dpal ldan dkar mo nyi zla dang bdud rgyal thod phreng can dam
can bcu gnyis dang bcas pa'i chos skor rnams kyang / slob dpon chen po slob brgyud dang bcas pas rgya gar du 'phel rgyas su mdzad par kho bo sems so/ /bzhi pa bod kha
ba can gyi

ljongs su dar tshul la/ bstan pa snga dar gyi dus su slob dpon chen po padma 'byung gnas nas brgyud pa'i gur mgon lha bcu gsum gyi dkyil 'khor du dbang bskur ba/ de nyid sgrub
tshul gyi man ngag dang bcas pa bsam yas kyi ka ba'i 'og dang / gang gsar phug po che sogs su gter du sbas pa'i sgrub thabs dregs pa zil gnon la sogs pa bka' gter mang
bar byung / dus phyis bstan pa phyi dar gyi dus su lo tsA ba chen po rin chen bzang pos spyan drangs pa dang / jo bo rje dpal ldan a ti sha nas brgyud pa/ 'brog mi lo tsA
ba shAkya ye shes nas brgyud pa/ ba ri lo tsA ba nas brgyud pa/ gyi jo lo tsA ba zla ba'i 'od zer nas brgyud pa/ 'gos lo tsA ba khug pa lha btsas nas brgyud pa/ mnga'
bdag mar pa lho brag pa nas brgyud pa/ gyi ljang lo tsA ba dbu dkar nas brgyud pa/ paNDi ta nags kyi rin chen dang / paNDi ta 'jam dpal dbyangs kyis

spyan drangs pa sogs brgyud pa mi 'dra ba ji snyed cig byung bar snang ngo / /de rnams kyi nang nas lo tsA ba chen po rin chen bzang po nas mal lo tsA ba la brgyud pa'i bshad
srol 'di nyid mchog tu gyur pa'i zab cing rgya che ba yin pas/ de nyid rgyas par 'og tu 'chad/ gzhan rnams phal cher ni pho rkyang dpa' bo gcig tu bsgrub pa dang / mo
rkyang du bsgrub pa/ rjes gnang dang sgrub thabs zung 'brel/ las tshogs thor bu tsam las mi snang / gyi ljang lo tsA ba nas brgyud pa'i bshad srol 'di cha tshang bar snang
ste/ de yang 'brog mi lo tsA ba'i gzhung rdzogs pa'i slob ma gyi ljang dbu dkar zhes bya ba des rgya gar du byon nas bram ze mchog sred kyi brgyud 'dzin rgya gar gyi paNDi
ta chen po la li ta badzra zhes bya ba grub pa thob pa'i rnal 'byor pa chen po gcig dus rgyun du dur khrod chen po zhig tu ting nge 'dzin sgom zhing bzhugs pas/ mtshan
yang dur khrod nag po ro 'dzin zhes grags pa zhig dang mjal

nas chos zhus pas/ dgyes pa rdo rje cha mthun pa'i rgyud/ phyag rgya chen po thig le'i skor dang / nag po chen po 'di'i chos skor rnams tshang bar gnang / de yang dbang dang
rjes gnang gi skor la mgon po lha bcu bdun ma'i dbang / gcer bu zangs gri can gyi rjes gnang / bran bdud gshin rje nag po'i rjes gnang / man ngag gi skor la rgyud dur khrod
nag po zhes bya ba le'u bcu gnyis pa zhig 'chad thabs kyi man ngag gi tshig don dang 'brel te bshad pa cha tshang ba/ sgrub thabs la mgon po'i sgrub thabs/ las mgon
gyi sgrub thabs gnyis/ dang po la gang zag dbang po rab spros pa la mi dga' ba'i ched du mkha' 'gro ma rdo rje gur dang / rgyud dur khrod nag po'i dgongs pa nag po chen po
nyid kyis lung bstan pa ltar pho rkyang dpa' bo gcig pa'i sgrub thabs phyi sgrub tu grags pa/ gang zag dbang po 'bring gi dbang du byas nas las kyi gshin rje pho

mo bcu drug lus la bkod nas bsgom pa'i sgrub thabs 'phrin las gsang bar grags pa'i gsang sgrub/ dbang po tha ma spros pa la dga' ba'i ched du lha bcu bdun gyi dkyil 'khor yongs
su rdzogs par bsgom pa'i sgrub thabs rgyas pa nang sgrub tu grags pa/ rgyud 'chad thabs kyi man ngag la'ang / mdzad pa po slob dpon gyi che ba rgyud dang 'brel ba dang
/ des mdzad pa'i sgrub thabs mtshan don gyis khog dbubs pa dang / de nyid rgyas par bshad pa ste/ gzhung bshad pa'i gdams pa yig chung dang bcas pa gsan/ sgrub thabs la
bsnyen pa'i tshul du sgrub pa bod pa'i man ngag dang / sgrub pa'i tshul du nyams su blang ba rbad pa'i man ngag dang / las sbyor gyi tshul du nyams su blang ba bsad pa'i
man ngag go /las mgon gyi skor la/ gcer bu zangs gri can zhes bya ba seng ge la bzhon pa'i mgon po nag po gri thod 'dzin pa/ dug sbrul gyi gdengs ka can dpa' bo gcig par
sgrub pa dang / de nyid kyi phyogs

bzhir mgon po nag po bzhi/ las mkhan kShe tra pA la dang / si ta pA la ste gtso 'khor bdun par sgrub pa las mgon chen po'am bran bdud gshin rje nag por grags pa rta nag la
zhon pa/ lag na khram shing rtse mo gsum pa dang / mi snying dang sbrul zhags 'dzin pa/ de'i lha mo rkang pa gsum ma lag na me phung thogs pa dang bcas pa/ gzhan yang mgon
po phur bu'i sgrub thabs/ spogs shing gnad la bor ba'i man ngag rdo rje'i tshig gi sbas pa'i man ngag brgyad la sogs pa zab cing gsang ba'i gdams pa du ma zhig yod do/
/de lta bu'i chos skor rnams gyi ljang lo tsA bas bod yul du spyan drangs nas bod kyi sa'i cha stod du mal lo tsA ba dang / gru gu ston pa dang / skye med jo gdan dang /
lce rin po che dang / stum ston blo gros grags sogs la brgyud pa'i chos skor la stod lugs su grags/ mdo smad du byon nas/ lhang 'chang

ston pa thogs med ces bya bas phrag dog byas te/ thig le'i skor la chos ma yin zhes smod du byung ba la/ gyi ljang gi gsung nas/ 'di chos min na nga la mi rung ba shog yin
na khyed la mi rung ba shog gsungs nas chos skyong dpang du btsugs te mthu brgyab byas/ de'i dus su tshar dgu ston pa la sogs pa'i slob ma thams cad bsags nas/ rgyud ma bu
bsdebs te tshang par bshad dpon slob rnams kyis bsgrubs pas/ lhang 'chang ston pa lo ma 'gor bar shi sdong dum brtsigs pa'i sbyin sreg gi me la/ rta la sogs pa sems can
mang po'i lus ril po sreg rdzas la phul bas/ gyi ljang dbu dkar gyi ring la rta khog la gson bsregs byung zhes grags so/ /de lta bu'i bka' srol mal lo tsA ba nas rje btsun
sa skya pa la yang brgyud de bzhugs shing / yongs su grags pa'i brgyud pa ni/ bram ze mchog sred/ nag po ro 'dzin/ gyi ljang dbu dkar/ tshar dgu

ston pa/ gru ston/ dge bshes dbugs/ dge slong dharma gzi brjid/ nyi thog pa sngags 'chang kun dga' zla ba/ mdar mkhan po blo gros rgyal mtshan/ mkhan chen seng ge dpal ba/
brag thog pa bsod nams bzang po/ rdo rje gdan pa chen po kun dga' rnam rgyal/ rig 'dzin kun dga' rgyal po/ drin can tshe dbang bkra shis/ rje blo gsal rgya mtsho/ rje bod
mkhar ba don grub rgyal mtshan/ spyan snga chos rgya mtsho/ chos kyi spyan ldan kun dga' don grub kyi zhabs la bdag gis legs par thob pa'o/ /yang na rdo rje 'chang / bram
ze sa ma ri/ bram ze mchog sred/ la li ta badzra/ nag po ro 'dzin/ gyi ljang dbu dkar/ gru gu ston pa/ mon mig dmar/ ra lam mar ston/ mgon po jo zhang / lang gro byang
chub dar/ lce ston mdo sde seng ge gru ston shAkya 'bum/ dkar

gshong ba rdo rje rgyal mtshan/ mnga' ris bla chen chos dpal bzang po/ stag tshang lo tsA ba manydzU shrI/ gtsang byams pa rdo rje rgyal mtshan/ mus chen rnam rgyal bzang po/
rig 'dzin kun dga' rgyal po man gong dang 'dra'o/ /yang na ra lam pa/ zhang zhung pa/ la lung pa/ skye med jo gdan/ gru ston man 'dra'o/ yang gru gu ston pa la bdag po
bsod yon pas gsan/ de la mnga' ris bla chen pas gsan no/ /gzhan yang mgon po lha bcu bdun ma'i dbang gi brgyud pa ni/ bram ze mchog sred/ nor bu gling pa/ shraddha kA ra
warma/ di paM ka ra/ lo chen rin chen bzang po/ dge tshul purNa/ rgya lcang ri gong kha ba/ rdzing bu kha ba/ yin phug pa/ zhang ston ye shes/ gze ba ston grub/ bar thang
pa yab sras/ dar shAka pa/ bsod nams dbang phyug gan pa rin rgyal/ chos rje bsod

nams rgyal mtshan/ tA dben chen po/ lo tsA ba tshul khrims brtan pa/ bsod nams rnam par rgyal ba/ rdo rje gdan pa chen po man gong dang 'dra'o/ /bla ma kha cig 'di'i chos skor
du lha mo'i phyi sgrub mu stegs kyi lugs su sgrub pa 'dren par snang yang 'di lo chen dang / mar pa lo tsA ba nas brgyud pa'i chos skor ma gtogs/ gyi ljang lugs dang
'brel cung zad tsam med pa yin no/ /gang ltar yang gyi ljang lugs 'di la gong du bshad pa'i dbang rjes gnang lo rgyus/ rgyud 'grel/ sgrub thabs/ man ngag dang bcas pa'i yi
ge spu ti gcig gi lung sogs cha tshang ba zhig da lta ma nub par yod do/ /kha cig 'di dag gyi ljang gis rang dgar byas pa yin gyis/ tshad ldan ma yin no zhes smra yang
/ rang lugs ni tshad thub tu bzhed de/ mal lo tsA bas 'di'i chos skor rnams gyi ljang la

zhus nas/ sa chen la dbang sogs chos skor rdzogs par gnang ba dang / bla ma klu pa dag kyang lugs 'di'i skor sras brgyud la min pa gzhan la mi gnang ba sogs thugs gtsigs su
mdzad cing / phyis dam pa kun grags sogs kyang sa lugs dang / gyi ljang lugs gnyis zung 'brel du nyams su bzhes pas na/ lugs 'di tshad ldan yin pa bsnyon med du grub pa
yin la/ sa lugs rang rkang dang mi 'dra ba'i khyad par ni/ btsun mo'i dbang sogs gong du bshad pa rnams so/ /'di la dgongs nas rje tshar chen gyis mgon po'i dri ba lhag bsam
rab dkar las/ gyi ljang lugs zhes bya ba'i chos 'di'i skor/ /tshad ldan yin nam min na skyon gang yod/ /srol 'di sa lugs dag dang mi 'dra ba'i/ /khyad par dbye ba'i rim
pa ji ltar yod/ /ces gsungs pa'i don yang gsal bar byas pa yin no/ /gzhan yang dur khrod nag po'i rgyud la brten pa'i srol

'dzin paNDi ta 'jam dbyangs zhes bya ba/ yul rgya gar ba/ rigs bram ze/ bstan bcos thams cad la mkhas pa zhig gis thog mar mu stegs kyi rgan mo zhig la slob dpon bcol/ phyis
slob dpon gzhan bsten pas/ mos phrag dog gi mthu byas pas/ khong yar khrag tu skyugs/ mar khrag tu bshal ba'i nad dam pos zin pa dang / slob dpon ku sa li chung ba dang
mjal nas/ khong gi zhal nas nag po chen po la gsol ba thob gsungs nas mgon po'i sgrub thabs gnang ba dang / khong gis shing sdong gcig gi rtsar dong brus nas de'i nang du
khrag 'dzag pa rnams gsol zhing bzhugs pas/ zla ba drug na mahA ka la 'grub ste zhal mngon sum du bstan/ mgon po lha lnga'i sgrub thabs mdzad/ phyis paNDi ta 'di rgya nag
ri bo rtse lngar 'byon pa'i lam bod la mdzad nas byon/ sha bo sgang ba jog po

rdo rje shes rab ljang lo tsA ba rnams dang mjal nas mgon po lha lnga'i dbang dang / chos skor ci rigs pa gsan pa yin no/ /nA ro pa nas mar pa lo tsA ba la brgyud pa'i mgon
po pho rkyang gi rjes gnang / sgrub thabs tsam dang / khyad par mo rkyang la phyi sgrub mu stegs kyi lugs su sgrub pa'i rjes gnang / de'i sgrub thabs bram ze mchog sred
kyis mdzad pa/ lo ka shrIs bsgyur ba sogs cha tshang / gsang sgrub birWa pa nas brgyud pa'i ma mo nyer gcig gis bskor ba'i rjes gnang thun mong ma yin pa/ de'i sgrub thabs
nA ro pas mdzad pa sogs cha tshang ba/ gzhan yang lha mo drag mo rkang du sgrub pa/ stag la bzhon pa/ dkar mo la brten nas pra dbab pa sogs man ngag zab cing rgyas pa yi
ge po ti gcig gi lung dang bcas pa yod/ 'di pa'i lugs kyi dud sol lha mo zhes pa'i ming 'dogs/ lha mo 'di'i chos skor rgya gar nas bod du 'gyur

ba la srol 'di las zab cing rgyas pa med pa yin no/ /de ltar bod 'dir byung ba'i chos skyong gi chos brgyud rnams kyi nang nas/ bshad ma thag pa'i gyi ljang lugs dang / 'og
nas 'byung ba'i mal lo nas brgyud pa gnyis gtsor gyur pa yin la/ gzhan yang gong du bshad pa ltar bka' gter gyi lugs mang po dang / jo bo rje/ 'brog mi/ ba ri ba/ gyi jo/
'gos lo/ mar pa/ paNDi ta 'jam dbyangs nas brgyud pa sogs chos rgyun mi 'dra ba mtha' yas pa zhig byung bar snang ngo / /don 'di dag la dgongs nas rje tshar chen gyi mgon
po'i dri ba lhag bsam rab dkar las/ gzhan yang gangs ri'i khrod la 'di gnyis las/ /gzhan pa'i gur gyi mgon po'i chos skor gyi/ /man ngag bka' gter dag las brgyud gyur
pa/ /gsal bar gyur pa'i tshad ldan yod lags sam/ /zhes gsungs pa'i dgongs pa'i don

yang gsal bar byas pa yin no/ /da ni bka' srol gzhan las khyad par du 'phags pa'i lo tsA ba chen po rin chen bzang po nas mal lo tsA ba la brgyud pa'i tshul 'di nyid bshad
par bya ste/ de yang spyir bstan pa phyi dar la stod nas dar ba dang / smad nas dar ba gnyis/ stod nas dar ba'i thog ma'ang lo tsA ba chen po rin chen bzang por grags pa
'di nyid yin zhing / gsang sngags snga 'gyur dang phyi 'gyur gnyis las/ phyi 'gyur gyi thog ma lo tsA ba chen po 'di nyid kyis bsgyur pa la ngos 'dzin pa yin/ de lta bu'i
lo tsA ba chen po 'di nyid kyi rnam par thar pa cung zad zhib par brjod na/ 'di lta ste/ 'di'i 'khrungs yul ni mnga' ris skor gsum las gu ge'i sa'i cha snyung wa~M rarni
ru zhes bya bar/ rigs g.yu sgra stong btsan la sogs pa byon pa'i g.yu ri g.yu sgra zhes bya ba/ rus ni lha nyi ma lhun grub kyi gdung brgyud yin pas lhun grub bzang po zhes
bya/ cho 'brangs

zhang po klu la 'brel bas klu zor zhes bya/ yab kyi mtshan ni ban chen po gzhon nu dbang phyug dang / yum cog ro kun bzang bstan pa gnyis la sras lcam sring bzhi 'khrungs te/
che ba shes rab dbang phyug bar pa rin chen dbang phyug chung ba yon tan dbang phyug lcam mo shes rab mtsho rnams las/ shes rab dbang phyug gis khyim pa'i cha lugs bzung
/ chung ba yon tan dbang phyug rab tu byung nas bsam gtan la brtson par gyur/ lcam dge slong mar gyur nas gsang sngags kyi chos la nyams bzhes mdzad pas grub pa brnyes
pa'i rnal 'byor ma chos kyi sgron ma zhes bya'o/ /bar pa rin chen dbang phyug ni lo tsA ba chen po nyid yin/ 'di nyid yum gyi lhums su zhugs pa'i tshe/ yum gyi snang ba
la phrag pa g.yas pa la nyi ma/ g.yon pa la zla ba/ spyi gtsug na gser gyi byi'u chung

g.yu'i mchu sder can zhig nyin mtshan rgyun chad med par ngag nas snyan pa'i sgra 'byin zhing 'phur lhab byed pa zhig snang ba la byung / 'khrungs pa'i dus su sngar gyi byi'u
chung de yum gyi spyi gtsug nas thim pa gsang gnas nas thon te/ yum la skor ba lan gsum byas te nam mkha' la 'phur ba rmis/ de nas rta'i lo dgun zla tha chung gi tshes
bcu la yum snyung wa~M gi zhing nar mo gcig gi steng na yur ma mdzad cing yod pa cung zad sku khams ma bde nas zhing gnya' ru byon pas/ yum gyi dpung pa g.yas pa la rma
bya/ g.yon pa la khu byug spyi gtsug na ne tso gcig babs pas/ yab kyis 'di 'dra'i bya 'di rnams gang nas 'ong gsungs pas/ gsum ga yum la thim pas/ khye'u mdog sngo ba bya'i
gdong pa dang mig yod pa/ phyag g.yas pa'i mthil na 'khor lo'i ri mo yod pa gcig bltams so/ /lo gnyis lon pa na ngag tu/

a A/ i I sogs dbyangs gsal gyi sngags gsungs shing / sa la yang de ltar bris te/ thal mo sbyar bas/ yab na re/ 'di las 'phro can gcig 'dug gsungs nas/ na bza' ser po bskon
te dge bsnyen mdzad/ dgung lo bcu gsum pa la mkhan po legs pa bzang po las rab tu byung ste/ mtshan yang rin chen bzang po zhes gsol/ de'i tshe 'dul ba rgya 'grel dang bcas
pa gsan cing thugs su chud/ dgung lo bcu bdun lon pa'i tshe/ u rgyan nas byon pa'i paNDi ta gcig gis yum la bsod snyoms bslangs te gsol nas bzhud pa'i shul na/ rgya gar
yi ge'i be'u bum legs po gcig 'dug pa de zhal phye nas gzigs pa thugs kyi bsam pa la be'u bum 'di'i nang na gdams ngag khyad par can yod nges te/ rgya yig mi shes pas mi
go dgongs te thugs phyung nas shing gi bsil grib gcig la

gzim bzhugs pas/ mnal du song ba'i rmi lam du/ bud med sha rtsi dmar ba rin po che'i cod paN dang do shal dar dpyang gis brgyan pa/ lag pa g.yas na DA ma ru 'khrol ba/ g.yon
na me tog spar gang thogs pa zhig mdun du 'ongs nas 'di skad ces zer ro/ /srin po'i kha chus rang lus bcings pa ltar/ /yul la zhen pa bdud kyi rgya ru chud/ /de 'dra thar
par 'dod pa'i mi su dag /byang phyogs kha che'i yul du phyin nas kyang / /rgya gar shar nub chu bzhin nyul nas ni/ /dam chos rgya mtsho bod du bsgyur na bde/ /zhes pa'i
sgra bsgrags te mi snang bar gyur to/ /der mnal sad pa dang lus thams cad rngul nas chur zhugs pa ltar song / thugs kyang chad chod 'phyo zhing snyam byed cing rang gi
khyim du bzhud do/ /de nas thugs dgongs la bdag la mkha' 'gro mas lung bstan par 'dug pas/ kha che dang rgya gar du ma phyin na srog gi bar chad du 'gro nyen yod/ phyin

na sa rgyus med pas gang 'gro mi shes shing / yab yum gyi thugs dkrugs na rang la bag chags ngan pa 'jog pa 'dug pas/ ji ltar bya snyam thugs ma bde ba'i ngang du bzhugs pa
dang / yum gyis sras kyi byad la gzigs pas shin tu gnag par gzigs te/ bu na'am ci yin ngo nag par 'dug ces dris pas/ sngar gyi mkha' 'gro mas lung bstan pa'i lo rgyus rnams
zhib tu bshad pas/ yab yum dang mched zla rnams gros byas te/ yab na re/ bu 'di ma btang na chos dang srog gi bar chad du 'gro ba 'dug btang na 'o skol rnams kyi snying
'gas pa lta bu 'dug na'ang / da btang ba las thabs ma shes gsungs nas/ kha cher byon chog pa dang / rgya gar du da lan las mi 'byon pa'i chad mdo byas/ de nas rang gi
phu bo bkra shis rtse mo bya ba'i dge bsnyen gcig la grogs bcol nas dgung lo bco brgyad pa phag lo'i ston

thon pa dang / mgron bu drug brgya tsam la sogs pa'i rdzas ci rigs pa dang / yum gyis bskur ba'i zas rnams khur nas/ na bza' bag tsam srul ba bzhes nas nyung sde'i mon pa sa
rgyus shes pa gcig dang gsum bsdebs nas byon te/ yum gyis ros phug gi bar skyel ma mdzad/ khu nub nas gar sha la thon te bsod snyoms mdzad cing gshegs so/ /de nas zla ba
gcig dang zhag gsum na ke ri bya ba'i yul du slebs tsa na/ grogs po snyung re ba 'gro ba la 'tsher nas 'ong ma 'dod/ der rang nyid rje 'bangs gnyis kyis byon nas zhag gsum
song ba'i lam du/ mahA sa~M gha la bya ba'i zam pa chen por sho gam 'ded pa'i lam bsrung pa grogs mched gsum la mgron bu lnga brgya tsam byin nas nub gcig der gzims/
sang nyin snga mo nas zam pa thon te byon nas/ la mthon po gcig gi gsum gnyis tsam du phebs pa'i tshe/ a pho bkra shis nad drag po

gcig gis thebs te shi la thug rang nyid kyang thugs mug lus dub nas mnal du song ba'i skabs su/ shi skyid kyi jag pa gsum rgyu 'grul byed pa dang thug yod 'dug pas/ rmi lam
du sngar gyi mkha' 'gro ma de byon nas/ bu longs shig nad pa ni mdang nub kyi zam khar chos la mi dga' ba'i gnod sbyin mo gcig yod pa des bar chad byed par brtsams pa yin
te/ bdag gis bzlogs nas yod pas nad myur du gsos par yod/ da 'dir jag pa da lta 'ong bar 'dug pas lam log pa zhig tu song la dkon mchog la gsol ba drag tu thob cig zer
ba dang / de ma thag bzhengs te nad pa phyag gis khrid nas dkon mchog la gsol ba 'debs shing gom pa bzhi bcu tsam gyi sar byon nas slar gzigs pas/ sngar gyi shul na jag pa
rnams mtshon thogs nas slebs 'dug kyang dkon mchog dang mkha' 'gro ma'i byin rlabs kyis khong dpon g.yog ma mthong bar lam

drang po la song / nad pa yang khams gsos te dga' zhing spro ba'i sems kyis la mthon po de brgal nas byon/ nyi ma gsum tsam gyi bar du gsol chas ci yang med par nags gseb kyi
lam gcig na mar byon pas/ rgan mo ma bu gnyis kyis 'bras khur re khur byung ba dang 'phrad pas/ phyag gdengs te slong ba'i brda' mdzad pas 'bras spar ba bzhi lnga tsam
phul te bskol nas gsol bas khams gsos par gyur/ de'i sbyin len du bsngo ba gsungs shing / dgongs pa la rgan mo ma bu gnyis ni ma dang sring mo'i dod du gyur pas drin lan
du mchod rten brgya tsam 'debs dgos dgongs nas/ rgan mo la khyod kyi skra'i rtse nas dum gcig blang gi brda' mdzad pas/ rgan mo sems shin tu dga' bas khyed la dgos na skra
rangs pa khyer cig bya ba'i brda' byas/ khong gi chos khug na ba so'i thugs rje chen po tshon gang ba gcig yod pa de dang mchod rten brgya rtsa'i dpe

bstan 'di 'dra 'debs pa'i ched du yin brda' mdzad pas/ rgan mo dga' zhing skra'i rtse mo nas dum gcig bcad nas phul/ phyag 'tshal te lce bstan nas 'di chad nas med ces lkugs
pa'i brda' byas te mchi ma phyung nas song / de nas lo tsA ba'ang snying skyo nas spyan chab phyung / phyis kha che'i rgan mo'i don du skra dum bsregs pa'i thal ba la mchod
rten brgya rtsa mang po btab gsungs so/ /de nas nyin phyed tsam na kha che'i yul sna zin nas bram ze'i grong zhig tu slebs te der zla ba gcig tsam bzhugs/ de 'phral
skad en tsam bslabs/ de nas zhag gcig gi lam du byon pas shing drung gcig na rnal 'byor pa gcer bu mi rkang gi gling bu 'bud pa zhig dang 'phrad/ rnal 'byor pa des dbu la
gling bu lan gsum bskor te bus nas nags gseb tu gar gshegs cha med du song / phyis brtags pas grub pa brnyes pa'i rnal 'byor pa ratna siddhi ste/

grub thob rin chen dngos grub ces bya bar 'dug de dus kho bo byin gyis rlob pa la phebs par 'dug ste/ zhal ma 'tsho bas 'gyod pa drag po skyes gsungs so/ /de nas cung zad byon
pa dang / stag grus ma gcig dang 'phrad pas nags gseb nas mi rkang gi sgra byung pas/ stag de logs su gzur nas song bas/ da ci'i brda' de byin gyis brlabs pa yin par
shes nas mos gus drag po skyes gsungs so/ /de nas phar byon pas/ tshong pa mang po dang 'phrad bsod snyoms mdzad pas 'bras mang po byung / nub gcig tshong pa rnams kyi sar
gzims te phyi nyin sa rgyus legs par dris nas nyi ma dros kyi bar byon pas/ ka la wa ri bya ba'i grong khyer du slebs/ der kha che'i byis pa rnams 'dus te/ 'di lta bu smra
ra med pa dang lus kyi cha lugs zer nas bzhad bgad byed du byung / der khyim pa rgad po gcig la gnas khang g.yar te zhag 'ga' bzhugs/ lan gcig grong de'i dbus su bsod
snyoms la byon nas/ bram

ze rgan po gcig dang 'phrad pas/ des phyag gi ri mo la bltas te cang mi zer bar khyim du song / re zhig nas dngul gyi spos phor me tog gis phyur bur bkang ba gcig khyer byung
nas phul/ phyag btsal thu ba nas bzung ste shis pa brjod/ khyed tshe rabs du mar tshogs bsags pa'i las can zhig ste/ tshe 'di la'ang chos mang po shes nas sems can la
phan thogs par 'dug zer nas song / der rkang mgyogs yid bzhin nor bu bsam 'phel bya ba mkhyen nas/ grong khyer ta ma la sintrar byon nas/ paNDi ta chen po shraddha ka ra
warmA dang mjal te chos zhu ba'i gsol ba btab pas lo gnyis kyi bar du yo ga'i rgyud sgrub thabs du ma gsan cing bsgyur/ paNDi ta gzhan la'ang chos mang po gsan cing thugs
sbyong mdzad do/ /de nas yul du 'byon par 'dod pa'i tshe/ rmi lam du bod kyi mi gcig gis rgya mtsho'i nang nas nor bu mang du rnyed na'ang /

yid bzhin gyi nor bu rin po che bsam 'phel zhig lus su 'jug par 'dug de ni rje btsun chen po nA ro pa'i phyag nas yong zer ba rmis/ mnal sad pa dang shraddha ka ra warmA la
lo rgyus zhus pas/ shraddha ka ra'i zhal nas de ltar yin na rje btsun chen po nA ro pa'i drung du 'gro dgos/ khong gis tshe gcig lus gcig la sangs rgya ba'i thabs phyag
rgya chen po'i gdams ngag mkhyen pa yin gsungs/ der bla mas bka'i gnang ba byung bas dngos grub kyi dang po bla ma'i bka' bya ba yin zhing / rmi lam yang bzang bas byang
puShpa ha ri me tog mdangs 'phrog gi dgon par byon te/ rje nA ro pa dang mjal nas byin rlabs dang gdam ngag zhu bar gsol ba btab pas/ lhan cig skyes pa zab mo spros pa thams
cad dang bral ba'i de kho na nyid kyi gdam ngag khyad par can gyi ngo sprod byin rlabs mang du gnang ngo / /de nas gdams pa rnams tshar ba dang /

bla ma la phyi phyag phul nas byon pa'i lam du paNDi ta ka ma la gupta dang mjal nas gdam ngag mang du gsan/ sngar yul du gzigs pa'i be'u bum gyi nang na mkha' 'gro ma gser
gyi 'od zer can gyi sgrub thabs zab mo yod pa paNDi ta des mkhyen par 'dug pas zhus/ mkha' 'gro ma de sngar gyi lung ston mkhan de yin pas/ de man chad ma dang sring mo'i
tshul du 'grogs nas grogs byed do/ /de nas kha cher lo ji tsam song brtsis pas lo bdun song 'dug na/ da pha dang 'phrad du 'gro dgos dgongs nas gdam ngag rnams gro ga ser
po la bris te rgya'i be'u bum mdzad nas bsnams 'byon par dgongs pa'i tshe/ sngar yul du lung bstan la/ rgya gar shar nub chu bzhin nyul/ /zer ba de dran nas dpe cha rnams
shraddha ka ra'i phyag tu bzhag cing / rkang mgyogs kyi dngos grub brnyes pas rgya gar shar phyogs la byon/

shar phyogs kyi mkhan po dzi na mi tra dang / dznyA na shrI dang / shi landra bho dhi la sogs pa paNDi ta du ma las chos zhus/ sde snod gsum dang / yum rgyas 'bring bsdus gsum/
thugs rje chen po'i chos skor la sogs pa mdo rgyud gdam ngag mang du gsan cing bsgyur to/ /de nas kha cher byon te/ shraddha ka ra'i phyag nas dpe cha rnams blangs/
theg tshad bsnams nas bod du byon/ ma theg pa rnams kyang shraddha ka ra'i phyag tu bzhag go /de yan la rgya gar dang kha cher lo bcu song skad/ de nas rkang mgyogs kyi mthus
snyung wa~M du zhag drug la byon pas yab lo gcig gi sngon la gshegs grub 'dug pas/ kha che nas log ma 'ongs pas 'gyod pa drag po skyes/ yab kyi don du ngan song sbyong
ba'i dkyil 'khor bdun bzhengs/ pu hrangs su phebs tsa na bod kyi dge bshes gcig 'jag ma'i steng du dkyil krung bcas nas sdod pa dang / lus la 'od zer 'phro ba la sogs
pa byung bas/ mi thams

cad gus shing mos pa'i tshe/ bla ma lo tsA ba'i dgongs pa la/ klu bdud kyi cho 'phrul du dgongs nas zla ba gcig bsgrub pa mdzad rjes/ kho'i rtsa ru byon nas sdigs mdzub mdzad
pas sa la lhung bas/ gzod lo tsA ba chen po la thams cad mos par gyur to/ /mnga' ris kyi bla ma chen po lha lde btsan gyis paNDi ta pradznyA ka ra shrI mi tra dang / paNDi
ta su bha shi na la sogs mkhas btsun du ma gdan drangs nas byon pa la pha rol tu phyin pa'i chos du ma gsan cing bsgyur/ mdor na paNDi ta bdun cu rtsa lnga la dam chos
mang du zhus gsungs so/ /bla ma chen po lha lde'i dbu'i mchod gnas dang / jo bo slob dpon mdzad nas/ dgon nags su rang gi gnas gzhi dang / gtsug lag khang brgya rtsa bzhengs
pa'i zhal bzhes mdzad/ lha bla chen lha ldes khwa char gyi gtsug lag khang bzhengs grub pa dang / gu ger phebs te/

bla chen byang chub ye shes 'od kyis tho ling gi gling phran bcu gnyis bzhengs pa dang / mang yul du nyar ma bzhengs pa ste/ de gsum gyi rmang zhag gcig la btings pa yin no/
/der rgya gar nas bod du byon te lo bcu song ba dang / bla ma lo tsA bas lo chung legs pa'i shes rab sogs bu slob kyi tshogs du ma dang bcas pas/ snyung wa~M du sngar bshad
pa bzhin yab kyi don du ngan song sbyong ba'i dkyil 'khor bdun bzhengs/ yum sku tshe bsring ba'i don du tshe dpag med kyi dkyil 'khor bdun bzhengs pas/ yum snyung gzhi
med cing dgung lo bco brgyad sku tshe bsrings so/ /de nas pu hrangs kyi khwa char/ gu ge'i tho ling / mang yul gyi nyar ma ste/ gtsug lag khang gsum char dus gcig la rab
gnas mdzad pas/ khong rnams so so nged kyi yul nas rab gnas mdzad ces gleng zhing kha ma 'chams par lo tsA ba chen po rang la zhus pas/ so sor bden te gsum ga na nga yod
ces

gsungs so/ /de nas bla ma chen po byang chub sems dpa'i zhal nas/ lo tsA ba chen po kha cher bzhag pa'i dpe rnams len pa dang / lha bzo ba mkhas pa rnams 'bod par 'byon 'tshal
zhes zhus pas zhal gyis bzhes/ byang chub sems dpa'i zhal nas/ da bla ma la rdzongs su rta dang glang po phul na ni 'phrang dog pas mi thar/ gser dngul phul na mi theg
pas rig pa can gyi khye'u lnga nye gnas su brdzangs/ rus sna brgyad yon du phul nas yang kha cher byon/ bla ma lo tsA ba'i thugs dgongs la ngas chos bslabs shing sems can
gyi don byed pa 'di pha ma yab yum gnyis kyi drin lan snyam du dgongs nas/ kha cher yab kyi don du rten khyad par can bzhengs pa'i rgyu la gser srang nyi shu tsam bsnams
nas byon/ kha che rang du ra gan gyi slong mo mdzad pas mang du rnyed nas lha bzo ba mkhas pa bhe tu ka bya bas yab kyi sku tshad dang mnyam pa'i thugs rje chen po'i

sku gcig bzhengs nas paNDi ta shraddha ka ra warmas rab gnas mdzad de gser srang lnga brgyas mnyes par byas/ paNDi tas gser srang lngas rten zhal bsro mdzad/ gser srang lnga
lha bzo ba'i yon la byin/ gser srang lngas lha spyan 'dren pa'i mi btsal te/ rten kha che nas bod yul du shing rta la spyan drangs te da lta kha che go khar na bzhugs so/
/de nas kha cher slob ma rnams kyi mgo 'don dang / chos kyi 'phro zhu ba la lo drug 'gor ro/ /de rjes lha bzo ba sum cu rtsa gsum dang 'grogs nas bod yul du phebs pa dang
/ bla ma chen po ye shes 'od snyung ba gsan nas zhal mjal du byon pas/ snyung drag pos btab nas zhal ma mjal/ gdung mchod dang ngan song sbyong ba sogs bla ma lo tsA
bas mdzad/ bla ma chen po lha lde dang / bla chen byang chub sems dpas yul nyi shu rtsa gcig phul bas gnas nyi shu rtsa gcig bzhengs pa dang / yul nyi shu rtsa gcig gi

sar lo gcig zhar la mdo mang cha gsum/ 'bum cha bdun/ sku gsung thugs kyi rten dpag tu med pa'i zhabs tog mdzad do/ /de nas kha che go khar du pha tshan sgo bcu gsum gyis gtsug
lag khang bzhengs pa rnams rmang zhag gcig la 'cha' ba'i gros byas/ der bla ma lo tsA ba'i thugs dgongs la khong tsho'i gtsug lag khang rnams kyi sngon 'gram btings
na phyis gtsug lag khang thams cad brtan par dgongs nas zhag gcig gi sngon la 'gram btings pas/ pha tshan kun gyis phrag dog byas nas/ lo tsA ba'i gtsug lag khang las khong
rnams kyi gtsug lag khang mtho bar byas/ lha bzo ba thams cad phyogs phyogs su bgos nas bzhengs so/ /de nas 'khrungs yul snyung wang ratni ru gtsug lag bre tsam zhig bzhengs
par dgongs pa la/ sman dza la ma ri bya ba'i lha 'dre gdug pa can gyis phrag dog gi bar chad byed du byung pa dang / dgun rgya

shug tu thugs dam la bzhugs/ sos thugs dam las thon nas snyung wang du bre gsum gyi sa bon 'gro ba'i brag steng zhig tu dpal gsang ba 'dus pa'i dkyil 'khor bzhengs nas/ de'i
dbus su hoM chen po gcig brtsigs nas sbyin sreg mdzad pas/ lha 'dre de dngos su 'ongs nas srog snying phul/ der lo tsA ba'i zhal nas nye gnas kun la yud tsam rnga ma brdung
bar sdod cig gsungs nas zhing gnya' zhig tu byon te/ sman dza li ma ri'i mdun ngos kyi ta la'i lo ma gcig bcad pas pho 'doms gnyis gda' skad/ sman dza la ma ris gser
gzhong nor bus bkang nas phul ba gtsug lag khang gi 'og tu gter du sbas/ gtsug lag khang der dpal gsang ba 'dus pa'i dkyil 'khor gyi lha tshogs bzhengs/ mchod cha dang sku
gsung thugs kyi rten gzhan yang mang du bzhugs/ khyad par brten pa po'i thugs rje chen po'i sku blta bas chog mi shes pa zhig byang chub kyi shing

la bzhengs pa'i kyai rdor gyi sku/ gsang 'dus kyi po ti rgya gar gyi shing shun la bris pa rnams bzhugs so/ /'di rnams gtsug lag khang 'di nas phyir bton na mi sde la ngan
pas ma 'don zhig ces sman dza la ma ri srung mar bskos so/ /gzhan yang pu hrangs bzhengs wer/ kha che go khar/ spyi ra'i ma ti tra so ri ri zar wang / sni'u ti yag tshangs
med/ 'o ri/ g.yang myur/ dre ti snyung la/ ro spag ho su lang ga'i bar gtsug lag khang brgya rtsa brgyad bzhengs pa'i tha ma dril chung na gtsug lag khang bre tsam zhig
dang gril bas brgya rtsa gcig tshang / rtsis gzhug kyang des rdzogs so/ /gzhan yang rong chung gi gtsug lag khang thams cad kyang lo chen gyis bzhengs/ khyad par du khong
gi bzhugs pa'i yul re re na gtsug lag khang re re yod/ mchod rten bzhengs pa ni dpag tu med/ nyin re bzhin chos spyod rgyun

mi 'chad par mdzad do/ /slob ma'i thog ma rig pa can gyi khye'u lnga'i nang nas/ gnyis ni kha cher tshad pas grongs/ gsum ni mang wer lo tsA ba byang chub rtse mo/ rma lo tsA
ba dge ba'i blo gros/ 'jang lo tsA ba rin chen gzhon nu dang gsum mo/ /de lta bu'i skyes bu khyad par can des ho su nas sbrul gsum bzung nas gser sgrom du bcug nas bskur
te/ snyung wang gi phugs su ma slebs bar la kha ma 'byed cig gsungs nas btang bas nye gnas kyis spu rnam gyi brag rir kha phye bas sbrul sngon po gcig don nas song / yang
gcig bzung nas 'di kha sang gi de 'dra ma byed par snyung wang gi phug rang du kha phyes shig gsungs nas btang bas/ klus mi sems bsgyur te su lu'i thad du kha phye nas
der btang ngo / /de nas bla ma lo tsA ba'i zhal nas/ bu khyod kyis khor gnyis su go ma chod/ sems can gyi bsod nams las ma grub pa

yin/ de gsum sa gcig tu thon na grong khyim brgya lhag tsam yong ba yin/ da bza' tsho ngan bskam pa'i yul las mi 'ong gsungs so/ /rgya gar shar nub nas chos bsgyur pa sogs
ni dkar chag tu gsal/ spyir thugs dam ni pu hrangs kyi bzhengs wer man chod/ he su la yan chod du bzhugs na'ang / gtso cher rgyam shur du bzhugs shing / pu hrangs kha cher
yang yun ring gdan chags/ de ltar mdzad nas dgung lo brgyad cu rtsa bdun bzhes pa'i tshe/ jo bo rje lha gcig pho brang btsun pas gdan drangs nas pu hrangs kyi bzhengs wer
du mjal bas/ jo bo'i zhal nas bla ma lo tsA ba chen po khyed kyis chos mang po shes/ lo tsA yang mkhas par grags shing 'dug pas kho bo'i lo tsA byed dgos gsungs pa la/
bdag na so rgas pas lo tsA ba'i rngo mi thogs/ sgra mi dag pas chos

kyi sel du 'gro gsungs nas ma bzhed/ jo bo'i zhal nas kho bo la snying yod kyang lce med gsungs nas thugs mug pa ltar mdzad do/ /de nas nags tsho lo tsA ba tshul khrims rgyal
bas lo tsA byas so/ /de nas lo chen nyid pu hrangs kyi bzhengs wer du sku mtshams mdzad de/ sgo phyi ma la dung gi yi ge bris nas/ bdag la sang phod da bar du nyon mongs
pa skad cig tsam skyes na mkha' 'gro mas chad pa chod cig ces bris/ sgo bar ma la dngul gyi yi ge bris te/ bdag la sang phod da bar du byang chub kyi sems dang skad cig
tsam yang bral na mkha' 'gro mas chad pa chod cig ces bris/ lha khang gi nang logs su gser gyi yi ge bris te/ bdag la sang phod da bar du lung ma bstan pa'i sems skad cig
kyang skyes na mkha' 'gro mas chad pa chod cig ces bris nas/ de ltar rgya rim pa gsum la dam bcas te thugs dam rtse gcig tu

mdzad pas dam bca' rnams mthar phyin te/ chos sku spros bral rdo rje lta bu'i ting nge 'dzin brnyes so/ /gzhan yang gnas khyad can rnams su bsgrub pa yang dag mdzad do/ /de
nas lo chung rnam pa gsum gyis mang 'or lo tsA ba byang chub shes rab la ti yag stsal to/ /'jang lo tsA ba rin chen gzhon nu la tshang med stsal/ rma lo tsA ba dge ba'i
blo gros la ri hi stsal to/ /'di lta bu'i lo tsA ba chen po sku bltams pa'i dus su/ yum gyi dpung pa g.yas par rma bya babs pa ni kun tshang la mdzes pa'i don yin/ g.yon
pa la khu byug babs pa ni dam chos kyi gsung snyan sgrogs pa'i don yin/ spyi gtsug tu ne tso babs pa ni rgya bod kyi lo tsA mdzad pa'i don yin/ lo tsA ba chen po 'di nyid
gnas gang nas mkha' spyod du gshegs snyam na/ kha cig lding pha'i chu lha rdzing nas sgrub pa mdzad de rdo rje'i kha nas phung po lhag

med du gshegs zer te/ der ni sgrub pa lo gcig las ma mdzad pas de nas gshegs pa ni min/ wing gor du lug gi lo dgung lo dgu bcu rtsa brgyad bzhes pa dgun zla tha chung gi tshes
bcu bdun skar ma rta pa yod pa'i nyin mkha' spyod du gshegs pa yin no/ /yang pu hrangs kyi rdo mi ci'i brag phug dang / shrI wang g.yang skur dang / kho sa rtse gong
dang / mkhar rtse wi gong nas gzhan don la gshegs pa sogs tshul tha dad par bstan pa yin pas don la 'gal ba med par sems so/ /de nas ka bzhi gdung brgyad la sogs pa grwa
ba bu slob rnams kyis gdung sbyangs pas/ sku gdung gi dngos po nyung 'bru tsam yang ma byung / 'jig rten gyi mthun 'jug tsam du ring bsrel shing tog 'o ma se'i mdog ltar
shin tu dmar ba gsum bzhi byung nas/ de yang mkha' la rol mo'i sgra 'brug ltar sgrog cing mkha' spyod du gshegs so/ /de nas zla ba gcig

tsam du yul gyi mi ma yin chos la dkar ba rnams dang / dam la bzhag pa'i 'jig rten pa'i lha 'dre kun kyang gdung la mchod par bsams nas cho nges 'bod pa du ma byung ba la skar
ma rta pa'i nya ba'i tshes bco lnga'i nyin 'ja' tshon dang me tog gi char mang du babs/ de man chad cho nges kyi sgra mi grag pas/ jo bo rje lha gcig la zhus pa/ 'di
'dra'i 'ja' tshon dang me tog gi ltas gang lags zhus pas/ bla ma lo tsA ba byang chub sems dpa' des mi ma yin rnams la thugs brtse bar dgongs nas nam mkha' nas mi rtag pa'i
chos gsungs pas/ mi ma yin rnams chos la bkod pas de man chad mya ngan sangs pa yin gsungs so/ /lo tsA ba chen po de ni dus ding sang nub phyogs bde ba can du mkha' 'gro
ma gser gyi go chas gdan drangs nas/ bcom ldan 'das mgon po 'od dpag med pa'i zhabs drung na

bzhugs nges pa can du grag go /lo tsA ba chen po 'di'i lo rgyus thor bu ba yongs su grags pa rnams dang mi mthun pa 'ga' snang yang / 'dir ni lo chen de nyid kyi zhal slob
gu ge khri thang ba dznyA na shrIs mdzad pa'i rnam thar tshad mar byas nas bris pa yin pas yid ches pa'i gnas su gzung du rung ba yin no/ /de lta bu'i lo tsA ba chen po des
kha cher phyi ma byon pa'i tshe/ mnga' ris stod kyi rgyal po/ 'jam dpal rtsa ba'i rgyud las/ gangs ri can gyi rgyal khams na/ /rigs ni rgyal rigs zhes bya ba/ /ye shes
'od ces bya ba 'byung / /zhes lung bstan pa'i lha bla ma ye shes 'od dang / de'i dbon po lha btsun byang chub 'od de lha btsun khu dbon du grags pas/ bstan srung khyad par
can zhig kyang spyan drongs zhes bka' gnang ba la brten nas/ bod la 'byon khar jo bo shraddha'i drung du chos skyong khyad par can gnang dgos zhus pas/ khyod rang rdo
rje gdan gyi byang sgo'i

mgon khang du tshogs kyi 'khor lo shoms la/ hU~M srin po'i gzugs kyi gdug pa can/ /zhes sogs bstod pa shlau ka gsum pos bskyar gyin bstod la ltas rtogs shig de nas ltas khyad
par can byung ba dang man ngag sbyin gyis gsungs/ lo tsA bas de ltar mdzad pas ltas gcig kyang ma byung / slar bla ma la zhus pas bstod pa de snyan pa'i ngag gi glur longs
la bstod cig gsungs/ de ltar byas pas zhag bdun gyi tho rangs gzim lam du mi nag po gcig byung nas/ khyod lho nub kyi dur khrod du song la 'jigs pa'i nga ro'i skad la
dpe gyis la bstod cig zer ba byung bas/ rdo rje gdan gyi lho nub kyi dur khrod cig tu byon nas tshogs 'khor bshams te gsol ba btab pas ji zhig tsa na mi ro chen po gcig
la stag gnyis babs nas ngar gyin za yin 'dug pas/ de 'jigs pa'i nga ror go nas/ slar rdo rje gdan gyi mgon

khang du log nas stag ro za ba'i ngar skad la dpe byas te/ srin gzugs ma la stag mo'i ngur dbyangs mdzad nas bstod pas zhag gsum gyi srod la 'jig rten gyi khams gang ba'i nag
po chen po'i sku mi'u thung gel pa'i 'dug stangs can gri thod thugs kar steng 'og tu 'dzin pa/ gaNDe phyag gi dbus na bsnams pa zhig zhal gzigs pas/ re zhig thugs dran
med du brgyal/ brgyal ba de sangs pa dang gzigs tsa na/ de'i sku las kyai rdo rje dang 'khor lo bde mchog la sogs pa'i yi dam bsam gyis mi khyab pa 'phros/ bdag gi lus la
thim snyam byed pa na/ dga' bde'i ting nge 'dzin gyi sgo du ma thugs rgyud la 'khrungs te zhag gsum gyi nyi ma snga dro tshun ting nge 'dzin gcig gi ngang la gnas par gyur/
de las sad pa na'ang mahA kA la nyid de kar snang ste/ nag po chen po'i zhal nas gdam ngag rjes su nod cig bod du bstan pa bsrung ba la bdag

dang bsdongs nas 'gro bar bya'o zhes gsung byon/ de'i tshe nag po chen po'i sku'i 'gying la gzigs shing / bram ze chen pos mdzad pa'i bstod pa sngon tshe bde gshegs ma la mgon
po'i 'gying dbyangs mdzad/ dbyangs 'di la che chung gnyis yod pa'i che ba ro langs ma zhes grags pa yo ga'i dbyangs dang mthun pa zhig yod pa de chad nas mi bzhugs/ ding
sang gi 'di chung ba yin zhes gsungs/ dus de nas bzung ste chos skyong 'bral med du gzigs kyin yod gsungs so/ /de nas yang bla ma la zhus pas/ da dung lha mo la sngar
bzhin gyis gsungs nas de ltar byas pas/ rmi lam du bud med nag mo zhig byung nas/ mahA bo dhI gandho la'i rtsar song la de la rlung phog pa'i shugs sgra la dpe gyis/ rdo
rje gdan gyi skor khang gi shing pa sha ru'i yal ga'i 'gying ba la dpe gyis la res 'jog tu glu longs la bos shig ces lung bstan/ bstod

pa mi pham mar grags pa de lta bu'i dbyangs ma bu gnyis mdzad pas nyin zhag gcig na lha mo'ang zhal gzigs/ de nas bla mas bka' bsgo rjes gnang mdzad/ man ngag rnams gnang ste
bod du byon pa'i tshe nyin gcig tsam phebs pa'i sar/ 'cham sku 'phur te phyir la byon byung bas/ slar log nas bla ma la zhus pas mi skyon/ bod du bstan pa dar rgyas 'ong
ba'i ltas yin 'phags pa'i thugs rje so so skye bos dgag par dka' zhes gsungs nas/ sku'i rten du sangs rgyas nyid kyi phyag nas bzhugs pa'i bse 'bag nag po de nyid dang
/ gsung gi rten du la Ti'i gos la bai DUrYa'i rtsa sngags snying po bzhi las kha tshar ba'i sngags dang bcas pa ma reg par 'od 'phro ba/ thugs kyi rten du gri lcags las
grub pa'i rdo rje rtse dgu pa/ yon tan 'phrin las kyi rten du bse'i ga'u snying 'dra ba'i nang na sgrub thabs dang las sbyor gyi man ngag rang gang 'dod kyi yi ger 'ong ba
rnams tshang bar gnang / chos skyong gi

nus pas de dag bod du spyan drangs te sangs rgyas kyi bstan pa dar rgyas su mdzad pa yin no/ /de lta bu'i bse mgon yid bzhin gyi nor bu 'di nyid sangs rgyas zhal bzhugs dus
byon pa dang / de'i rjes su byung ba'i snyan brgyud kyi lo rgyus mi 'dra ba gnyis snang ba las/ lugs snga ma bzhed pa'i bla ma gong ma rnams kyi gsung rab las 'di ltar 'byung
ste/ 'cham sku 'di nyid kha cig slob dpon bde byed bdag po dang / tho btsun grub rje gnyis kyi phyag bzor 'dod kyang / rje rtse mo'i gsung bgros rgyal tsha lung mang
pos kha bskangs pa'i lo rgyus kyi yi ger/ thub pas bse las byas pa'i 'cham sku/ sku gsung thugs kyi rten mgon khang dang bcas pa la rab tu gnas pa mdzad/ ces dang / sangs
rgyas kyis mdzad pa'i chos skyong gi 'cham sku'i drung du chos skyong 'di'i man ngag gnang zhes nan tan du gsungs pas/ thub pa'i dbang

po nyid kyi phyag nas dngos su bzhugs pa nyid tshad mar gyur pa yin no/ /'di nyid kyi sku rgyu'i rnam pa shog 'dag 'dra bar snang yang / bse 'bag ces mtshan 'dogs pa ni/ mnga'
ris stod du yun ring du bzhugs pas/ de'i tshe zhang zhung gi skad la shin tu dam zhing sra ba'i dngos po zhig la bse yi tha snyad du 'dogs pas na bse 'bag tu grags pa
yin gyi/ sku rgyu bse las byas pas ni ma yin no/ /zhes gsungs shing / don 'di dang mthun par rje tshar chen gyis mgon po'i chos skor dri ba lhag bsam rab dkar las/ lo chen
gyis drangs bse 'bag 'phur shes kyi/ /dbu rgyan la sogs chag mtshams la brtags pas/ /dar 'dam dbyibs can dngos su snang ba la/ /bse 'bag ces bya'i tha snyad gang la btags/
/tho btsun grub dang bde byed bdag po yis/ /bzo rig phyag tshad dag tu bzhengs zhes dang / /sangs rgyas dngos kyi rab gnas bzhugs zhes pa/

/'di gnyis dus kyi snga phyi mtshungs lags sam/ /zhes gsungs pa yin la/ yang bse mgon 'di nyid sangs rgyas mya ngan las 'das pa'i rjes su byung bar bzhed pa'i bla ma gong ma
rnams 'di ltar gsungs te/ sngon rgya gar chos kyi rgyal po dang / mtha' 'khob du ru ka'i rgyal po gnyis/ phan tshun mthong ma myong yang 'phrin gyi sgo nas shin tu mdza'
ba'i grogs su gyur pa na/ dus re zhig gi tshe rgya gar rgyal pos/ du ru ka'i rgyal po la gos chen las byas pa'i gos srub med pa ri mo can zhig skyes su bskur ba la bltas
pas/ snying ga'i thad du rkang rjes 'dra ba'i ri mo zhig 'dug pa mthong nas/ 'di nga la ngan byas bskur ba yin zer te kho khros nas/ dmag dpung gi tshogs bshams te yul
dbus phal cher 'joms par byas rdo rje gdan dang nye bar sleb pa'i tshe/ der bzhugs pa'i paNDi ta la sogs pa rnams ri sul nags gseb sogs

gnas gzhan du bros pa'i tshe/ ye shes kyi mgon po yang gaNDe phrag pa la bkal nas bros pa'i rnam 'gyur bstan pa na/ paNDi ta rnams kyis mgon po la khyod rdo rje 'chang gis
bka' bsgos shing / bstan 'dzin rnams kyis rgyun du mchod gtor phul ba'i dgos pa bstan pa dang bstan 'dzin la gnod pa'i gdug pa can sgrol dgos rgyu la/ nged dang mnyam du
bros pas dam bca' las mi 'gal lam zhes zhe khrel btab pas/ mgon pos khyod rnams bden mod/ 'on kyang du ru ka'i rgyal po 'dis gshin rje la bsnyen pa 'bum phrag dgu song ba'i
bsod nams kyis/ da lta bsgral ba'i dus la ma babs/ dus la babs dus bsgral nas khyed rnams dgyes par bya yi gsungs/ de nas yun mi ring ba zhig na du ru ka'i rgyal pos/
rdo rje gdan gyi gtsug lag khang gi thub pa'i sku rgyu gang yin blta zer nas gzong brgyab pas/ kho'i bsod nams rdul phyis pa ltar song

nas bsgral ba'i dus la bab par gyur pas/ rdo rje nag po chen pos dngos su bsgral te/ kho'i rnam smin gyi phung po paNDi ta rnams kyi gdong du bskyur nas/ dam nyams 'di'i pags
pa bshus la nga'i 'dra 'bag cig bzhengs shig nga rang dngos dang khyad par med pa zhig 'byung ngo / /zhes lung bstan nas paNDi ta tho btsun grub rje dang / slob dpon bde
byed bdag po sogs paN grub mang pos phyag bzo mdzad de/ sdig can gyi rgyal po de'i pags pa la bse byas te/ de la zhal 'bag sku stod de dang bcas pa dang / sha rus lhag
ma rnams kyis phyag dang phyag mtshan/ mi mgo'i do shal sogs sku'i rgyan dang / cha shas gzhan rnams kyis sku rgyu mdzad nas legs par bzhengs te/ bzo'i bya ba kun mthar
phyin pa na/ nam mkha' nas me tog sngon po yid du 'ong ba zhig babs pa sku la thim ma thag 'cham sku nyid sku mdog mthing nag la 'od dang 'od zer me phung

'bar ba ltar gyur pa kun gyis mngon sum du mthong ba byung ngo zhes grags shing / yang dpe rnying 'ga' zhig las 'cham sku nyid bzhengs grub ma thag chos skyong nyid dngos su
thim pa yin no/ /zhes kyang 'byung la/ de ltar sku rgyu'i cha nas bse 'bag sku mdog gi cha nas nag po/ bod du sangs rgyas kyi bstan pa bsrung ba la gzhan gyis ma bskul
bzhin du rang nyid kyis 'phur nas byon pas 'phur shes su grags pa yin no/ /des na la la dag chos skyong gi rten rnams dang / de dag gi bzhugs gnas rdo rje gdan gyi mgon khang
dang bcas pa la sangs rgyas nyid kyis rab gnas mdzad do/ /zhes smra ba ni cung zad ma brtags pa ste/ rdo rje gdan gyi gtsug lag khang dang rten gsum rnams ni ston pa
'das nas lo grangs du ma zhig 'das pa'i rjes su byung ba yin te/ de yang rgyal ba 'das nas lo nyi shu tsam la rgyal po shrI singhas rdo rje gdan du

byang chub kyi shing la me tog ra bas bskor nas mchod pa mdzad de dus mchod chen po btsugs par bshad cing / thub dbang 'das nas lo nyis brgya dgu bcu na/ ma ga dha'i khyim
bdag mahA pa la dang / yum ye shes kyi mkha' 'gro ma gcig la bu gsum byung ba'i che ba gnyis phyi pa dang / chung ba nang pa la dad pas 'thabs so/ /mas rkang mgyogs byin
te ti se'i gangs can du btang pa na/ tshes bco lnga la mahA de wa u ma dang bcas pas dgra bcom pa rnams la chos ston 'dren pa dang 'dzoms/ su bzang dris pas nang pa la brten
nas nga yang mthar thug sangs rgya bar 'dod zer bas bu gsum nang pa la zhugs/ che bas wa ra Na sir lha khang dang / bar pas dze ta'i tshal du lha khang brtsigs/ chung
bas rdo rje gdan du phyi gandho la la nang du lha khang byas te/ ma na re/ bu khyod dang bzo bo brgyags chu gsum nang du chug la sgo la lcags gzer

rgyob la zla gsum zhag gsum la tshar ba gyis zer/ zla ba gsum dang zhag gnyis nas ma na re/ bu do nub nga 'chi bas zhag ma thim rung sgo phyes shig ngas ston pa dngos 'dra
mi 'dra blta yis/ da lta nga min pa ston pa'i zhal mthong ba med pas phyis shan mi phyed do/ /zhes zer bas sgo phye ba dang sprul pa'i bzo bo mi snang bar gyur/ de nas rgan
mos bltas nas phyir byung pa dang / de bzhin gshegs pa dngos 'dra 'am mi 'dra dris pas/ 'di sangs rgyas dgung lo sum cu rtsa lnga pa'i tshad dang mnyam ste shin tu legs/
'on kyang khyad par bdun gyi dngos mi 'dra/ sangs rgyas la 'od 'dom gang yod/ spyi gtsug lta bas mi mngon/ dbu skra 'khyil par gnas/ smin mtshams mdzod spu mnga'/ gsung
gis chos gsungs/ sku la na bza' gsol ba sor bzhis mi reg spyod lam rnam pa bzhis sems can gyi don mdzad pa ste sku 'di la mi snang / gzhan byin

rlabs sogs khyad med do/ /sku 'di la blta bas chog mi shes te/ bkres pa dang skom pa brjed brjed du blta ba dang / bltas te phyin 'gro ba na rgyab ston mi phod pa dang / phyi
rol pa'i rten bzang yang nang pas phyag mi byed pa'i dam bca' byed/ phyi rol pas sangs rgyas kyi sku gzugs la phyag mi byed pa'i dam bcas kyang 'di la phyag byed/ lag
pa lcags kyis bkyigs kyang rang grol byas nas phyag byed par 'gyur gyis zer nas rgan mo shi nas gdung sha ri ram du gyur to/ /kha cig gis sgo dbye ba sngas pas sku'i zhabs
ya gcig gi mthe'u chung ma tshar 'dug ste sgo phye ma thag lha bzo ba sprul pa yin pas nam mkha' la yal/ rgan mo de de nub 'das pa'i rus pa rnams ring bsrel gyi phung por
gyur te/ bram ze ma de dpal lha mo'i sprul par grags so/ /rgyu mtshan des na sangs rgyas zhal bzhugs dus rdo rje gdan gyi gtsug lag khang dang rten gsum

rnams byung bar ma bshad pas/ mgon khang yang ji ltar 'byung soms shig ces gsungs so/ /de ltar lo rgyus mi 'dra ba gnyis las/ snga ma nyid tshad mar byed na sangs rgyas zhal
bzhugs dus rdo rje gdan gyi gtsug lag khang sogs ma byung bar bshad pa de la/ lung rigs rnam dag gi 'gal spong zhig dgos par snang zhing / lo rgyus phyi ma nyid 'thad pa
ltar na slob dpon bsod nams rtse mo dang / rgyal tsha lung mang po'i gsung gi yi ge las/ bstan pa'i rtsa lag srog shing dam pa dpal rdo rje gdan gyi srung mar thub pas
bse las byas pa'i 'cham sku la sogs sku gsung thugs kyi rten mgon khang dang bcas pa la rab tu gnas pa mdzad ces gsal bar gsungs pa de nyid/ bar skabs su yi ge pas skyon
byung bar 'dod dgos pa las gzhan du ma 'das kyang / 'on kyang kho bo cag ni snyan brgyud kyi lo rgyus mi 'dra ba de gnyis ka 'gal med du khas blang ba la/

gzhan gyi klan ga med pa 'di bzhin du 'dod de/ de yang bse mgon chen po 'di ni/ nges pa'i don du rdo rje nag po chen po gur gyi mgon po nyid kyi thugs gnyis su med pa'i ye
shes kyi rnam rol las gzhan du ma 'das kyang / kun rdzob gdul bya'i snang ngo tsam du 'cham mgon gyi rnam par bstan pa yin par lo rgyus kyi yi ge rnams kyi don la dpyad pas
bsnyon med du grub pa de'i phyir/ des na gdul bya sems can gyi skal ba dang las snang yang bsam gyis mi khyab pas/ 'dul byed sangs rgyas kyi rnam 'phrul yang gang la gang
'dul du ston pa ni/ rgyal ba rnams kyi 'phrin las kyi mdzad pa'i chos nyid yin pas na/ de nyid kyi mtha' 'di tsam mo zhes gzung bar mi bya ba ni gnad kyi don zab mo yin
pas/ de nyid la nges pa'i shes pa lhag par bskyed de/ grub mtha' blo ngo yin pas kun kyang bden/ zhes pa'i tshul dang mtshungs par shes par bya'o/ /rnam

pa gcig tu na bse las byas pa'i sku 'bag sogs chos skyong gi rten rnams la rgyal ba nyid kyis rab gnas dang bka' bsgo mdzad nas de nas rim bzhin rdo rje gdan gyi byang sgo'i
mgon khang du bzhugs pa la lo mang ches pa dang / bar skabs su du ru ka'i dmag gis rdo rje gdan la gnod pa byung dus/ gtsug lag khang sogs cung zad nyams chag tu gyur pa
na/ slar dus mi ring bar rgyal po sdig can/ chos skyong gis dngos su bsgral ba'i tshe/ der bzhugs kyi paN chen rnams kyis rten gsum sogs la nyams gso dang / chos skyong
la gtang rag rgyas par phul ba'i tshe/ de skabs kyi skye bo rnams kyis bse mgon nyid gsar bzhengs su mdzad pa lta bu'i snyan grags kyi gtam phyogs kun tu grags pa de nyid
kyi ngag rgyun 'jags pa ma yin pa'i nges pa yang mi snang bas/ des na phyogs gcig kho na 'thad par bzung nas cig shos ni ma dag go zhes pa'i 'then skad sgrog

dgos pa ni nam yang ma yin pas dpyod ldan gzur gnas rnams kyis de bzhin du dgongs par mdzod cig 'cham mgon 'di nyid kyi zhal 'bag gi sku rgyu ni bse dngos nyid yin pa don la
gnas te/ dus phyis sngags 'chang chos kyi rgyal po ngag dbang kun dga' rin chen gyi sku ring la/ stod hor gyi dmag gis 'gro ba rnams nyen pa'i tshe/ sgo rum ye shes mgon
po 'di'i drung du hor bzlog la dmigs pa'i las sbyor cher gtad mdzad dus nyid kyi rgyun bzhes kyi dbu zhwas bse mgon gyi zhal rdul phyi bar mdzad pa na/ zhal 'gram nas rtsi
tshon gog pa lta bu'i dum bu cung zad gcig byon byung pa/ dri bzang gi chu la sbyangs te gzigs pas/ mi'i pags mo las byas pa'i bse srab brtsegs kyi dum bu zhig yin 'dug
pas/ slar zhal 'bag nyid la sbyor bar mdzad ces sngags 'chang nyid kyi gsung rgyun las 'byung ba bzhin/ bdag

gi bla ma 'jam pa'i dbyangs sku mched kyi gsung las yang yang du thos pas/ des na gong du drangs pa'i rje tshar chen gyi dri ba'i gsung las/ dbu rgyan sogs kyi rgyu dar 'dam
gyi dbyibs can du yod pas/ sku rgyu byin yang de dang 'dra ba zhig yin no snyam du dgongs pa ni/ brtag pa ma mdzad par/ 'ol spyod mdzad pa la thugs ring ba lta bu'i mkhas
pa'i zhal sgo nas 'byung bar 'os pa'i legs bshad kyi gtam ma yin no/ /de lta bu'i chos skyong 'di nyid bod du spyan drangs pa tsam gyis lha 'dre nus pa can rnams dang
bon po nus pa can yod pa rnams kyang nus pa chung du song zer/ lan gcig bon po dang 'gras te/ lo chen gyis pu tra la las bcol bas 'gror ma btub cing log la khad byung pa
la/ sngags rnams zhang zhung gi skad du bsgyur te las sbyor byas pas las de 'grub par byung / de phyin chad bod rbad bsad gsum zhang zhung gi skad du yod pa yin gsungs/ dus
phyis slob dpon padmas

bsam yas su gter du sbas pa thon pa la'ang de bzhin du byung bas phyis rabs la de ltar byas pas phan par mkhyen pa yin zhes gsungs pas/ ding sang pu tra'i bod rbad bsad gsum
la saM kr-i ta'i skad kyi klog lugs byed pa dang / skad rigs du ma 'dres pa sogs ni sa skya'i gong ma rnams kyi dgongs pa min par gsal lo/ /dpal ldan lha mo la rgya bod
kyi so mtshams su lo tsA ba chen po thugs skyo ba gcig la chu bo chen po zhig gi rba rlabs kyi gnyer la gzigs nas/ til mar gyis byugs la dbyangs mdzad pa ding sang gi chu
gnyer mar grags pa'i dbyangs 'di yin/ lha mo zhi drag phyed ma las sangs rgyas kyis mdzad pa'i bstod pa yod de/ bod du byon dus chu bo chen po la brgal ba na/ klu rnams
kyis bstod pa'i dpe brkus nas chu la khyer/ dus phyis tho ling gser gyi lha khang du lha mo yul ring ma byon par/ lo chen gyis lha mo la gsol ba

btab pa'i tshe/ shlau ka gcig khyer byon nas gnang / gzhan rnams klus bdag la bstod kyin 'dug pas khyer ma yong / nga khyed can du yong ma khom pa klu rnams kyi bstod pa de'i
gdangs snyan pas yengs pa yin gsungs/ de nas lo tsA bas gling bu ltar sgra snyan zhing gsung rtser nas lha mo la bstod pa shlau ka gcig po des bskyar gyin bos pas myur
du byon pa zhig byung gsungs/ spyir 'phags yul/ khyad par rdo rje gdan gyi sgo skyong gi chos skyong sogs mang du yod pa rnams kyi nang nas/ bod du sangs rgyas kyi bstan
pa bsrung ba la rang gi blos blangs te rkang tshugs su byon pa'i chos skyong 'di kho na yin pas/ bod kyi rdo rje 'dzin pa rnams kyi chos skyong gzhan gang las kyang 'di
nyid sgrub myur zhing snying nye ba yin/ bstan pa phyi dar gyi thog ma lta bur song bas bon po gdug pa can rnams kyis/ sangs rgyas kyi bstan pa la gnod pa du ma byed pa dang
/ gong du dpe dkar gyi cho 'phrul yin nam yang zer/ gzhan dag

bsi rib kyi rong ngam mang yul gu le'i mtsho la gnas pa'i nag phyogs la dga' ba'i klu gdug pa can zhig skyes ngan zhig gi rgyud la zhugs pa/ sangs rgyas dkar rgyal zhes bya
ba/ lus la 'od zer 'phro zhing nam mkha' dang 'jag ma'i rtse sogs su skyil krung bcas nas chos log 'ba' zhig bstan pa sogs lo tsA ba chen pos chos skyong 'di nyid kyi sgo
nas btul te ming med par byas/ de rjes sngags log sun 'byin brtsams/ mdo sngags kyi bstan pa dri ma med pa dar zhing rgyas par mdzad pas/ bod kyi bstan pa phyi dar la bsten
nas skye dgu rnams bde bar 'tsho ba ni/ chos skyong 'di nyid dang / lo tsA ba chen po 'di'i bka' drin kho na yin par shes par bya'o/ /yang bod yul 'dir las mgon dang
'brel ba'i gter ma'i byung tshul la/ slob dpon padma bod du byon dus su pu tra ming sring gi sgrub skor rnams slob dpon nyid dang / btsad po khri srong lde'u btsan/

mkhan po bo dhi sa twa/ slob dpon bi ma la mi tra/ rgya nag gi ha shang mahA ya na/ blon po bran ga dpal seng la sogs pa bka' bgros te/ ma 'ongs pa na bstan pa bsrung ba'i
mtshon char bse sgrom smug po'i nang du bcug nas smon lam bka' rgya dang bcas pa bsam yas kyi ka ba'i 'og tu gter du sbas/ pu tra ming sring bsam yas kyi skor srung du bskos
pas/ dus phyis las 'phro dang skal bar ldan pa bka' rtags 'dzin pa'i rgyal rigs su sku 'khrungs pa lha btsun byang chub 'od kyis khro bo'i don du dbus gtsang na mar gser
slong la byon pa'i dus/ gter gyi kha byang phyag tu byung bas/ dkon mchog dang srung ma la mchod gtor chen po phul zhing gsol ba btab nas btsal bas/ pu tra'i sgrub thabs
ka khol mar grags pa 'di gter nas thon/ lo tsA ba chen po rin chen bzang po la gzigs phul bas mnyes nas gzhan la mi spel bar gdams/ phyis dharmA pA la la zhus pa dang
mthun

par byung zhing / bod rbad bsad gsum zhang zhung gi skad du 'dug pa sogs la nges shes khyad par can skyes/ kha cig gter 'di dharmA pA la nyid kyis bsam yas su byon nas bton
par yang bshad/ lha btsun byang chub 'od kyis bsam yas nas thon pa'i sgrub skor rnams bla ma brag steng pa yon tan tshul khrims la gnang bar grags so/ /lo tsA ba rin chen
bzang po la/ slob ma mnga' ris stod kyi bu bzhi/ ka bzhi gdung brgyad la sogs pa bsam gyis mi khyab pa byung ba rnams kyi nang nas/ nag po chen po 'di'i chos skor rnams
khong rang gi nye gnas gu rub rin chen bsod nams sam brag steng pa yon tan tshul khrims su grags pa nyid la gnang ba yin te/ bla ma brag steng nyid kyis lo tsA ba chen po
la spyir yo ga la sogs pa'i zab pa dang rgya che ba'i gdams pa dpag tu med pa gsan/ khyad par 'od zer can gyi pra brtag pa/ nor rgyun ma'i sgrub thabs/

rkang mgyogs/ skye ba brtag pa sogs ches zab pa'i gdams pa mang po dang / bye brag tu nag po chen po 'di nyid kyi rjes gnang man ngag mtha' dag yongs su rdzogs pa/ sku gsung
thugs kyi rten rnams dang bcas pa gnang bas 'di nyid kyi bka' bab chos skyong gi zhal mngon sum du gzigs shing / gang bsgo ba de thogs med du 'grub pas mthu stobs nus pa
phul du phyin par gyur/ chos skyong gi 'cham sku yang der rgyun ring du bzhugs pas/ ding sang kyang mnga' ris brag steng na 'cham sku bzhugs dus kyi khri stegs la sogs
pa'ang yod skad/ bla ma brag steng pas chos skyong 'di'i chos skor rnams bla ma mal lo tsA ba dang / 'bro jo sras zhang dge gnyis la gnang ste/ jo sras la ni rkang mgyogs
la sogs pa du ma yang gnang gsungs so/ /kha cig bla ma brag steng pa dang / gu rub rin chen bsod nams gnyis mi gcig par 'dod pa yod kyang / de

gnyis mtshan gyi rnam grangs ma gtogs don gcig yin par/ rje btsun gyi yo ga'i bstan bcos gzhan phan spyi chings su bshad cing / bdag gi bla ma mkhan chen thams cad mkhyen pa'i
gsung las kyang / gu rub rin chen bsod nams dang / brag steng pa yon tan tshul khrims ni gcig par rje tshar chen gyi snyan brgyud rin chen lde mig tu bshad pa 'di nyid
don la gnas pa'i phyir/ gter ma'i lo rgyus kyi yi ge las kyang / pho brang btsun pas dge slong rin chen bsod nams la gnang / de nas dge bshes brag steng pas mal lo dang
'bro jo sras zhang dge gnyis la gnang / zhes bshad pa'i tshig 'gros brtags pas kyang rin chen bsod nams dang / brag steng pa gnyis gcig yin pa la 'khrul pa med do/ /des
na brag steng pa 'di nyid sku tshe'i stod la rab tu byung ba'i rten can/ mtshan rin chen bsod nams sku

tshe'i smad la na bza' dkar mo bzhes pa'i sngags pa'i cha byad mtshan yon tan tshul khrims su grags pa zhig yin par sems so zhes gsungs pas/ gu rub rin chen bsod nams dang
/ brag steng pa gnyis gcig pa nyid don la 'thad pa yin no/ /bla ma chen po mal lo tsA ba 'di nyid spyir rdo rje theg pa mtha' dag la mkhas/ khyad par bal po pham mthing pa
sku mched dang / klog kya shes rab brtsegs la 'khor lo bde mchog gi chos skor yongs su rdzogs pa gsan/ bde mchog rtsa ba'i rgyud bdun cu rtsa gsum gsan te thams cad la
le'u re la tshogs 'khor re mdzad de zhus/ yi ge bdun pa'i las tshogs rnams thogs pa med par grub/ sgrub pa la brtson pas grongs ga'i bar thun bzhi'i rnal 'byor ma chag par
mdzad/ gshegs pa'i tshe sku lus la rgyan drug gsol te/ nam mkha' la gar mdzad cing sgra 'od dang bcas gshegs/ bla ma 'dis brag steng pa la chos

skyong gi skor rnams zhus dus/ gser zho bco brgyad phul nas gdam ngag rnams bum pa gang byor nos shing / khyad par gyi rten rnams kyang gnang ba yin no/ /gzhan yang mal los
brag steng pa las gzhan pa'i bla ma gzhan la yang chos skyong 'di'i skor gsan pa'i tshul ni/ slob dpon spyan chen por grags pa 'khrungs yul rgya gar ba yin pa la dur khrod
bsil ba'i tshal du sgrub pa mdzad pas/ kyai rdo rje dang bde mchog gi zhal bstan/ lhag par mgon po nyid dngos su byon nas mdos kyi bskang bzlog dang / gzhan yang zhal
gyi gdams pa lnga bcu rtsa bdun tsam gnang bar grags/ spyan chen po de nyid kyi drung du yang mal los bod nas byon te mdos bskang sogs de dag thams cad zhus/ mdos bskang
ni da lta me 'bar ma'i nang du bzhugs pa 'di yin/ 'on kyang yi ger bkod pa ni mal lo'i yang rjes tsam du byung ba 'dra/ zhal

gdams lnga bcu rtsa bdun ni re re nas bgrangs pa zhig ding sang mi snang zhing / mdos bskang las kyang zhal gyi gdams pa lnga bcu rtsa bdun ston pa zhig yod skad/ de dag gud
du shes par bya'o zhes 'byung ngo / /don 'di la dgongs nas tshar chen gyi mgon po'i dri ba lhag bsam rab dkar las/ zhar byung mdos bskang mdzad mkhan spyan chen po/ /rgya
bod su yin gtan tshigs ji ltar yod/ /de la brgyud pa'i zhal gdams lnga bcu bdun/ /yod ces gleng ba gang yin su las brgyud/ /ces gsungs pa'i don yang gsal bar byas pa yin
la/ gzhan yang bram ze chen po'i slob ma paNDi ta nag po ro 'dzin gyi drung du bla ma gyi ljang dbu dkar bas gsan pa'i dur khrod nag po'i rgyud la brten pa'i chos skyong
gi chos skor rnams kyang gyi ljang nyid la mal lo nyid kyis rdzogs par gsan nas rje sa chen la ma tshang ba med pa gnang ba yin no/

/'dir smras pa/ rgyal ba ston pa mchog gis bka' bsgos pa'i/ /gaM li mahA kA la zhes grags khyod/ /kha ba can 'dir rin chen bzang po'i rjes/ /bstan srung gtso bor mkha' la 'phur
te gshegs/ /e ma rgya gar 'phags pa'i yul ljongs nas/ /thugs rje byang phyogs thub bstan bsrung ba'i phyir/ /ye shes pa nyid bse 'bag nag po yi/ /zol gyis byon 'di gzhan
las ngo mtshar rmad/

/bse gdong can sogs ma rungs 'dul slad du/ /snying rjes khro bo'i 'bag tu sku bzhengs shing / /mthing nag drag po rngam pa'i zhal gdengs nas/ /'cham mgon bya ltar 'phur shes
rdzu 'phrul gyi/ /nag po chen po mngon sum 'gro shes zhes/ /khams gsum kun tu grags pa gsal ldan pa/ /bstan dang bstan 'dzin yongs kyi ma 'dris pa'i/ /mdza' bshes che khyod
lha bcas 'gro ba'i skyabs/

/gang des rjes bzung padma badzra dang / /bram ze chen po'i gsung gi mdzod 'dzin pa/ /skad gnyis smra ba'i lo tsA rin chen bzang / /bstan pa'i srol 'byed mchog khyod bsngags
par 'os/ /mgon po de yi thugs sras skyes bu'i phul/ /yon tan kun 'dzin tshul khrims phung po can/ /des bzung lus can bde ba'i mal 'khrid pa'i/ /lo tsA blo gros grags dkar
ldan de sogs/ /dam chos don du dka' spyad cher mdzad nas/ /bstan srung dbang po'i zab rgyas gdams pa'i bcud/ /gangs can ljongs 'dir 'gro la spel mdzad pa'i/ /skyes mchog
de dag bka' drin bsam las 'das/ /ding sang bstan 'gro'i don phyir rgya bal sogs/ /dka' bas bsgrod nas dam chos ngom med du/ /'tsho ba lta ci rang nyid mi bslu ba'i/ /chos
tshul re re'ang rdzogs par mi slob pa'i/ /bdag 'dra'i snying med chos par

rlom rnams mtshar/ /'on kyang bslu med bla mar blo gtad nas/ /ci byas bstan 'gro'i don du gyur cig snyam/ /lhag bsam 'di la dam can rgya mtsho'i tshogs/ /rtag tu dgyes pa'i
'dzum zhal cis mi ston/ /de phyir mkhyen brtse nus ldan gzhan stobs kyis/ /rang dang rang la yid gtad gdul bya yi/ /'di phyi'i don gnyis 'bad med lhun grub tu/ /'byung ba
som nyi med 'di ngo mtshar gnas/ /lnga pa/ khyad par rje btsun sa skya pa yab sras la bka' bab tshul ni/ gangs can bstan pa'i mnga' bdag rje btsun sa skya pa yab sras la
nag po 'di'i chos skor gyi bka' bab chen po bzhi mnga' ste/ de yang bla ma ba ri lo tsA ba nas brgyud pa dang / bla ma zhang dgon pa nas brgyud pa dang / bla ma mal lo
tsA ba nas brgyud pa dang / kha che'i paNDi ta chen po shAkya shrI nas brgyud pa'o/ /dang po ni/ ba ri lo tsA ba chen po rin chen grags pa

zhes bya ba/ 'khrungs yul mdo khams dbyer mo thang pa/ gdung ba ri mdo tshang bzhi'i nang nas gling kha ba'i rigs su 'khrungs pa/ byis pa'i dus nas yi ge drug pa kho na bzla
zhing spyan ras gzigs kyi byin gyis brlabs pa zhig chung ngu nas mkha' 'gros lung bstan la brten nas/ dgung lo bcu dgu pa la dbus gtsang du 'byon par chas/ bar lam du sgrol
ma gtso 'khor gsum pa che chung tshon gang pa zhal 'dzum bag dang ldan zhing 'od mtha' yas pa gcig gzigs/ des lung bstan cing chom rkun gyi 'jigs pa las bskyabs/ de
nas dbu ru stod du phebs nas mkhan po ku su lu pa zhang yon tan rin chen dang / slob dpon stan gcig pa brtson 'grus grags las rab tu byung / mtshan rin chen grags su btags/
gzhan yang de dus kyi dge bshes mkhas pa dang bzang bar grags pa phal che ba la gtugs nas thos bsam rgya

chen po mdzad/ lha sa'i jo bo la skor ba 'bum gter btang bas mnal lam du jo bo'i sku'i g.yas na spyan ras gzigs bcu gcig zhal mi che ba tsam zhig bzhugs 'dug pa'i zhal nas/
khyod yo byad mang po khyer la rgya gar la song / don khyad par can mang po 'grub cing sems can la phan par 'gyur ro/ /zhes lung bstan pa la bsten nas rgya gar la 'byon
par chas te/ skyid rong nas bal yul brgyud de byon/ bal po'i paNDi ta ye rangs pa chen po la bde mchog rnal 'byor ma rdo rje gdan bzhi rnams kyi dbang sgrub thabs/ rgyud
rdzogs rim la sogs pa man ngag mang du zhus/ sgra bslabs pas mkhas par mkhyen/ de nas rgya gar du byon/ dang por bla ma mahA yo gi dang mjal/ rdo rje phag mo'i byin rlabs
dang gdam ngag rnams zhus shing / nub cig tshogs kyi 'khor lo'i dus su bla ma'i gsung gi nam mkha' na bcom ldan 'das

rdo rje phag mo bzhugs pa mthong ngam gsungs/ des bltas pas rdo rje phag mo gtso 'khor lnga bzhugs pa mngon sum du gzigs/ ting nge 'dzin gyi sgo du ma thugs la 'khrungs/ de
dus rgya gar na rtsod pa med cing yongs su grags pa'i bla ma rdo rje gdan pa chung ba dang mjal/ gsang sngags kyi dbang dang rgyud sgrub thabs mang du gsan cing / phal chen/
dkon brtsegs/ ting nge 'dzin rgyal po la sogs pa'i bshad pa'ang gsan/ gzhan yang bla ma rdo rje gdan pa chen po dang / paNDi ta don yod rdo rje la sogs pa la yi dam
lha'i sgrub thabs stong rtsa brgyad gsan/ de rnams kyi nang nas gang legs legs dang / zab zab nye bar mkho ba brgya rtsa brgyad phyogs gcig tu bsdus nas lo paN gnyis kyis
bsgyur/ /bla mas de rnams kyi spyi'i mngon rtogs gcig dang / so so'i sgrub thabs rab tu gsal ba re dang / de rnams re re la'ang bshad

lung / byin gyis brlabs pa'i lung / rjes su bzlas pa'i lung / dam bca' ba'i lung re dang bzhi bzhi'i bka' dang / lag len rnams spyan drangs nas dar bar mdzad/ gzhan yang bla
ma rdo rje gdan pas mu stegs kyi gnod pa bzlog pa'i man ngag kha 'bar ma'i gtor chen/ bha ya na'i man ngag drag po'i sbyin sreg rnams kyang gnang / de nas bod du 'byon
khar bas mtha' zhig tu skyo bsangs la byon pas yi dwags mang po ngu yi 'dug pas/ khyed rnams ci la ngu gsungs pas/ khyed bzhugs na nged rnams la gtor ma mang po sbyin pas
mi bkres par 'dug pa la/ khyed bod du byon na gtor ma gtong mkhan med pas nged rnams bkres skom gyis sdug bsngal bar 'gyur zer nas/ de dag gi ched du 'bras mi khur bzhi
bcu nyos nas yi dwags kyi gtor ma'i rgyun chen po btsugs shing / de'i chas la gser srang dgu'i rten bzhag go /de nas bal yul du phebs pa dang / bal po na

bod nas 'ongs pa'i mgron po rnams gang la bab pa'i gnas pos zong phyed 'khyer zhing / phyed la ji ltar ri ba bskur/ 'phral spyod lam cung zad ma legs pa byung na'ang rgyal
po'i chad pa 'ong / na tsha byung na khang par na sa dang 'chi sa med sgor 'don pa la sogs pa nyon mongs pa rnams kyi don du/ yam bu ya 'gal gyi phyogs gcig gi thang chen
po la rin bsam gyis mi khyab pa bcal nas nyos te bod thang zhes bya bar ming btags/ der khang pa chung ngu dang / sa phug la sogs pa mang po bcos nas/ bod rnams der bsdad
chog pa byas pas sngar gyi nyes pa rnams mi 'byung zhing / mgron po'i zong gi rang gang 'dod pa'i nor sgrub chog par mdzad do/ /gzhan yang tshad pa skyob pa'i ched du co
pa ri zhes bya ba rtsig pa med pa'i shing gi khang pa chen po yang dag pa zhig mdzad nas/ 'di zhig na gsos shig gsungs gnas po la nor mang po'ang bzhag skad/ de ltar

lho bal gyi phyogs su lo dgu bzhugs nas bzhi bcu zhe gsum la bod du byon nas/ thog mar lung steng pa dge bshes dkon mchog skyabs kyis sne len bzang po dang yun ring bar zhabs
tog mdzad/ gdul bya mang po la dbang rgyud sgrub thabs la sogs chos kyi 'khor lo rgya chen po bskor/ de nas sa skyar bla ma dkon mchog rgyal pos spyan drangs nas chos
mang du gsan/ yun ring du zhabs tog mdzad nas mos gus can gyi slob ma rnams la chos kyang ci rigs pa gnang zhing / dgung lo drug cu re gsum pa bla ma dkon mchog rgyal po
gshegs pa'i shul du/ bla ma sa skya pa chen po sku gzhon pas sa skya'i gdan sar bzhugs par zhus nas gdan sa lo brgyad mdzad/ gdul bya rnams la chos kyi rnam grangs mang po
gsungs shing / rnal rgyal mchod rten thugs dam du bzhengs/ rnam rgyal gyi gzungs 'bum ther gsum dang khri tsho bdun bzhugs pa'i rnam rgyal gyi tsha

tsha/ rgya bod kyi rten byin rlabs can du ma nang du bcug gzhan yang bkra shis pa'i rten 'brel du ma mdzad cing / rab gnas kyi don du yang rnam rgyal cho ga stong phrag gnyis
mdzad nas/ tshes brgyad kyi nyin mo me tog 'thor bar mdzad pa na/ mchod rten gyi bum pa las 'phros pa'i 'od ser po gser btso ma'i mdog lta bus mig gis mthong tshad kyi
sa dang nam mkha' khengs shing / dril bu'i sgra lta bu 'khrol ba dang / legs so zhes pa'i sgra mi che ba lan bzhir kun gyis thos pas thams cad ya mtshan du gyur/ de nas
bzung ste phyogs dus kun tu bkra shis pa'i ltas bsam gyis mi khyab pa byung ba ni skye bo kun gyis mthun snang du grub bo/ /dmyal ba'i zangs khar gnas pa'i sems can rnams
'don pa'i slad du g.yu mkhar mo'i gtsug lag khang bzhengs pa dang / gzhan yang mchod rten mang po bzhengs pa/ zam pa mang po 'dzugs pa/ mgron

khang mang po brtsigs pa sogs sems can gyi don rgya chen po mdzad nas dgung lo bdun cu don gcig pa la sa skya'i gdan sa gtad de/ bar phug rong gi dben gnas su thugs dam kho
na la bzhugs nas lo gnyis song ba bdun cu don gsum la dbyug pa zla ba'i tshes bcu bzhi la bla ma sa skya pa chen po sku drung na bzhugs pa la zhal lta gnang ba/ nga ni bde
ba nas bde bar 'gro/ yi dam gyi lha 'jam dpal/ rnam 'joms/ spyan ras gzigs/ sgrol ma/ rnam rgyal rnams nyin re bzhin du ji ltar 'dod pa na zhal mthong / khyad par thugs
rje chen po/ sa skya dang / la stod byang rgyab/ g.yas ru kha stod rnams su nyin zhag bdun re tsam 'bral med du zhal mthong bas lhag pa'i lhas rjes su bzung ba yin/ bde
ba yin mi 'gyod pa yin/ khyed jo sras kyi bu theg pa chen po'i rigs can yin pas/ sangs rgyas kyi bstan pa dang sems

can gyi don kho na ma yin pa/ rang don gyi 'khri ba spangs nas ci byas chos su 'gro ba kho na mdzod/ ces pa la sogs pa'i zhal bkod mang po gsungs nas lus gnad kyi ngang nas
bde bar gshegs/ de'i rjes su gsol 'debs/ sku'i dod phyi rten nang rten bzhengs pa/ dus kyi mchod pa la sogs pa bla ma sa skya pa chen po nyid kyis rgyas par bsgrus so/ /rje
btsun sa skya pa chen po nyid kyis/ ba ri lo tsA ba chen po 'di'i drung du spyir mdo dang / rgyud dang / man ngag mang po dang / sgrub thabs brgya rtsa la sogs pa'i chos
thams cad rdzogs par zhus/ khyad par 'jam dpal dang / mi g.yo ba dang / sgrol ma dkar mo dang / dbang sdud 'dod pa'i rgyal po'i chos skor la sogs pa mang du zhus shing
/ dgung lo bcu gnyis pa'i dus sa skya'i 'jam dpal brag khung du 'jam dpal a ra pa tsa na bsgrubs pas/ res 'ga' dung gi

mi chen po gcig 'ong / re 'ga' seng ge chen po zhig byung ba bla ma la zhus pas/ 'byung po dpe dkar kho bar chad bya 'dod pa yin/ bar der jo bo mi g.yo ba'i bsgom bzlas gyis
gsungs nas de'i rjes gnang dang / chu'i bsrung ba sgrub thabs yan lag dang bcas pa rdzogs par gnang ste/ de ltar mdzad pas bar chad zhi nas 'phags pa 'jam dpal sku mdog
gser btso ma lta bu/ phyag chos kyi 'khor lo bsgyur ba'i phyag rgya can/ rin po che'i khri la bzang po'i 'dug stangs kyis bzhugs pa/ 'khor byang chub sems dpa' gser gyi
mdog can gnyis dang bcas pa mngon sum du zhal gzigs/ theg pa chen po'i chos kyi snying po zhen pa bzhi bral gyi gdams pa dngos su gsan/ blo gros chen po dang ldan pa'i mkhyen
pa'i spyan ras kyis skal ba dang ldan pa'i gdul bya dpag tu med pa'i don rgya chen po mdzad pa yin no/ /de lta bu'i lo tsA ba chen po de'i drung du

rje btsun sa skya pa chen po kun dga' snying po nyid kyis nag po chen po gur gyi mgon po 'di nyid pho rkyang dpa' bo gcig tu sgrub pa'i rjes gnang / sgrub thabs kun las btus
pa las 'byung ba/ bram ze chen po nyid kyis mdzad pa'i sgrub thabs kyi rgya gzhung dang bcas pa zhus nas sgro skur gyi dri mas dben par bzhugs pa ni bka' bab dang po yin
zhing / bla ma 'dis sa skya pa'i rdo mgon du grags pa'i rgya gar 'phags pa'i yul gyi ri ma la ya gnam lcags yod pa'i rtse mo ru gsang bdag phyag na rdo rje'i thugs rje
las rang byon du byung ba la/ lha rnams kyis me tog gi char phab pa'i tshe/ sku la me tog chags pa'i steng du paNDi ta rnams kyis tshon gsol bas/ da lta yang tshon gog pa'i
shul la me tog gi 'dab ma'i rjes lta bu yod pa'i byin rlabs kyi gzi 'od 'bar ba 'di yang jo sras sa skya pa la gnang ba yin no/ /ba ri lo tsA ba

'di bla ma sa skya pa chen po la bka' drin shin tu che ba'i bla mar 'dug na'ang / ding sang 'di'i rnam thar shin tu dkon par 'dug pas/ rje rtse mos mdzad pa las ji ltar 'byung
ba ltar 'dir cung zad bsnyad pa'i rgyu mtshan de ltar yin no/ /bka' babs gnyis pa ni paNDi ta ga ya dha ra ste/ bod skad du sprin 'dzin nam klu 'dzin grags pa rgyal po
sprin gyi shugs can zhes kyang bya ba des bod yul du/ 'brog mi lo tsA ba chen po shAkya ye shes la chos sgo skyel gyi tshul du byon nas gnang ba'i nag po chen po 'di'i
chos skor la/ rnal 'byor gyi dbang phyug chen po birWa pa nyid nas brgyud pa'i lam 'bras pa'i lugs kyi gur rkyang dpa' bo gcig tu sgrub pa'i rjes gnang shin tu zab pa/ rje
btsun chen po'i gur rgyan du bshad pa'i bsnyen bsgrub las gsum cha tshang zhing mdor bsdus pa zhig dang / slob dpon chen po mtsho skyes nas brgyud pa'i gur mgon lha lnga'am
lha brgyad ma'i

rdul tshon dang / sindhu ra'i dkyil 'khor la brten nas dbang bzhi yongs su rdzogs pa zhal nas snyan du brgyud pa ches zab par grags pa zhig byung / 'di rnams bla chen 'brog
mis bla ma se ston kun rig la gnang / des zhang ston chos 'bar la gnang ngo / /de'i drung du rje btsun sa skya pa chen po kun dga' snying pos yongs su rdzogs par gsan pa
yin no/ /sa skya pa'i shing mgon yid bzhin nor bur grags pa bram ze mchog sred kyi spur sol las rang byon du 'khrungs pa'i mngon spyod kyi las la mthu rtsal shin tu myur
bar grags pa 'di ni pu hrangs lo tsA ba grags 'byor shes rab nas brgyud de/ bla chen sa skya pa'i phyag tu bab pa yin la/ bla ma 'ga' zhig shing mgon 'di bram ze chen po'i
thugs dam mar bzhed pa yang snang ngo / /bka' bab gsum pa ni/ bla ma lo tsA ba chen po blo gros grags la

rje btsun sa skya pa chen pos gsan pa'i chos skor rnams yin la 'di'i lo rgyus ni 'og tu rgyas par 'chad do/ /de ltar rje sa chen la bka' bab gsum byon zhing / rje btsun sku
mched kyi ring la de dag gi srol 'dzin pa ma gtogs de las gzhan pa'i bka' bab gsar pa ma byon/ dus phyis chos rje sa skya paNDi ta chen po'i dus su kha che'i paNDi ta bsod
snyoms pa chen po shAkya shrI bod yul du byon pa la nag po 'di nyid pho rkyang dpa' bo gcig tu sgrub pa dang / gtso bo mgon po la yum mche ba rnam par gtsigs ma dang /
ma ra li dang / sgal tshigs ma dang / nag mo chen mo ste mkha' 'gro ma bzhis bskor ba'i lha lnga ma zhig dang / de rnams bsgrub tshul gyi gdams pa gsang sgrub spu gri skor
gsum du grags pa ste/ phyi pho lha ltar bsgrubs pas mthu zhor la 'byung ba bsnyen pa'i man ngag bsgrub pa zhun chen gyi mar me la brten nas gnag pa zhag bdun la bsgral

ba'i man ngag las sbyor tsitta snying la brten nas dgra bo kha phub tu bsad pa'i man ngag ste gsum yod/ 'di rnams ston byed kyi yi ge bram ze chen po'i rgya gzhung chung ba
bsnyen sgrub las gsum gyi yi ge de'i lag len zhal gdams las sbyor gyi gdams pa/ lo rgyus kyi yig chung rnams yod do/ /'di rnams kyi lung man ngag dang bcas pa kha che paNDi
ta nyid kyi drung du chos rje sa paN gyis gser zho brgyad dang / g.yu zho brgya ri ba gcig phul nas/ mahA paNDi ta'i srung ma rnams kyi nang nas thugs rtsis mdzad pa'i
chos skyong gi gsang sgrub cig yod 'dug pa bdag la cis kyang thugs rjes 'dzin par zhu zhus pas/ 'di lta bu ngas sngar rgya bod du slob ma su la'ang ster ma phod pa yin/
da khyed sa skya pa chos skyong 'di'i bdag por 'dug pas de ltar byed/ rjes gnang ni bram ze chen po nas brgyud pa sngar thob pa des chog man ngag ston

pa la slob ma gzhan 'dra 'ong ba 'dug pas rgya skad du bya'o/ /gsungs nas de ltar gnang / chos rje pas kyang shog ril la rgya yig tu bris nas/ phyi mchod rten khru gang pa
tsam yod pa zhig gi nang du bcug nas zhabs bsdom bsdams te rten gral na yod pa la/ chos rje pa rang gi slob ma bgres po dge slong zla ba rgyal mtshan bya ba lo bdun cu lon
pa zhig la chos skyong rang gi lung bstan byung nas spyad dngos thams cad spongs dag byas phul te 'di zhus pas gnang / khong gis bsnyen pa byas pa tsam gyis/ zhing la rkun
ma byung ba la rkun ma lnga zhag gcig la khrag bskyugs nas shi ba sogs nus mthu dpag med byung / des bla ma khams pa la gnang / des ri pa dge tshul dar ma dpal la gnang
/ de rnams kyis chos skyong 'di lan lnga lnga zhal gzigs par grags/ kha che paN chen gyi zhal nas rang la ci ri 'di la ri ba yin/ bod du 'di las zab pa'i chos skyong gi
man ngag yong myong ba med ces

gsungs par grags/ gong gi lo rgyus las 'byung ba ltar/ brgyud pa 'di ba'i lugs kyi srol 'di la rjes gnang zur pa mi byed cing / bram ze chen po nas brgyud pa'i mgon po pho
rkyang gi rjes gnang tshad ldan gcig thob na des go chod par 'dod pa yin no/ /ding sang kha cig 'di la rjes gnang zur ba byed cing / de nyid ches dkon pa'i zab gnad du byed
pa'ang thos pas dpyad par bya'o/ /'di la dgongs nas rje tshar chen gyi mgon po'i chos skor gyi dri ba lhag bsam rab dkar las/ kha che paN chen shAka shis mgon po'i skor/
/su la gsan cing de nyid la brgyud pa'i/ /spu gri skor gsum ngos 'dzin ji ltar yin/ /lugs 'di'i rjes gnang chad dam da lta yod/ /ces gsungs pa'i dgongs pa'i don yang gsal
bar byas pa yin la/ sa skya pa'i bris mgon du grags pa 'di ni/ bram ze mchog sred kyi spur ras la/ zhal

bzhugs dus kyi shangs mtshal sogs byin rlabs rten 'dzom pos rgya gar gyi lha bzo bas bris pa byin rlabs kyi rtags mtshan du ma dang ldan pa 'di ni/ kha che paN chen gyi phyag
brgyud nas chos rje khu dbon gyi phyag tu bab pa bla ma dag bzhed do/ /drug pa de las snying por gyur pa'i lam srol ngos bzung ste bshad pa ni/ de ltar sa skya pa la gur
gyi mgon po'i chos skor gyi bka' bab/ sa skya pa chen po la gsum dang / chos rje pa la gcig ste rnam pa bzhi bzhugs pa rnams kyi nang nas gtso bor gyur pa ni/ skad gnyis
smra ba'i lo tsA ba chen po blo gros grags pa la/ rje btsun sa skya pa chen pos gsan pa'i skor rnams yin te/ thog mar brgyud pa'i khyad par yang / gzhan gsum la bka' ma'i
brgyud pa tsam las med la/ srol 'di la slob dpon padma nas brgyud pa'i gter ma dang / shraddha nas brgyud pa dang / spyan chen po nas brgyud pa bka' ma ste/ brgyud pa'i
bka' bab gsum

gyi steng du/ gyi ljang nas brgyud pa dang bzhi 'dus pa dang / bsgrub bya'i lha la'ang / gzhan gsum la pho rkyang las med pa las/ 'di pho rkyang mo rkyang sbags sgrub 'khor
rkyang sogs mang bar bshad cing / sgrub byed man ngag kyang gzhan gsum la phyi sgrub rkyang pa yin la/ 'di la phyi nang gsang gsum gyi man ngag bsam gyis mi khyab pa snyan
brgyud bzhi zam ma chad par bzhugs pa dang / 'di'i sgo nas mnga' ris stod du lo chen gyis bon po mang po la drag po'i las sbyor brtsams pa nas bzung / rje sa skya pa khu
dbon/ a nyan dam pa nas brgyud de sa skya pa rnams kyis mngon spyod kyi las phal cher 'di la brten nas bsgrubs pas las sbyor gyi lag len ma nyams shing 'phrin las kyi
nus mthu dang ldan pa/ rje sa chen yan chad du rjes gnang yang bse 'bag gi drung du min pa mi byed/ kyai rdo rje'i dbang gis ma smin pa la mi ster/ bka' shin tu dog cing
thams

cad kyi nying khu thugs rtsis shin tu che ba yin no/ /de yang bla chen 'dis 'khon sgyi chu ba'i bde mchog gi phyag dpe rnams bsnams nas gung thang na la rtse gnas sar na bla
ma mal lo tsA ba bzhugs pa'i drung du zab mo'i yang rtse 'khor lo sdom pa'i chos skor rnams gsan par bzhed nas phebs pa na/ de'i tshe bla mas chos rnams tshar re la mkhyen
pa dang / mal gyis thugs su ma tshud pa'i tshul mdzad de/ la las ni mi tshe phyid pa'i chos la/ la las tshar res shes su re ba gsungs nas bkyon skad/ lan gcig bla chen
'di med par/ mal lo dpon slob tshos rtog bdun gyi sngags shig thu yin 'dug pa dang / slob ma tshos ma shes pa la/ bla chen gyis der byon nas de la tshegs med/ 'di ltar
byas na mchis byas pas/ bla ma kag gis bzhengs nas/ shes na dga' ba tshos mi shes/ ma shes na dga' ba tshos shes 'dug gsungs nas gshegs song ba dang / der bla chen

'di thugs cung zad steng gin logs shig na bsam mno mdzad cing bzhugs tsa na/ yang khong tsho 'tshogs nas sngags thu yin yod pa dang / lhags pas shog bu khyer ba bla chen gyi
gam du byung nas/ de khyer te 'di la gda' zhus pas/ de rten 'brel bzang chos kyis phan thogs pa yong ba yin gsungs nas bla ma mal mnyes pa'i tshul mdzad/ de nas jo sras
sa skyar 'byon khar bla ma'i gsung gis nga'i chos 'di nges par 'tshang rgya ba'i chos yin pas/ mi nyid rigs kyis dbang bskur re byed zer nas re tshang zhig tu/ phub gog
gcig gi steng du padma 'dab brgyad gcig byas/ blu gu gcig gi skye la bal gcig dkris byed pa'i nyen yod do/ /de 'dra ma byed gsungs pas/ bla ma'i chos la de 'dra ci byed lags
zhus nas/ de nas mar byon te g.yas ru na mar dbang bskur sems bskyed 'dra mdzad pas gser srang bcu bdun 'bul

ba la byung ste/ de rnams sngags pa gcig la bskur nas bla ma la 'bul du btang pas/ bla ma ston mo chen po gcig gi tshogs dpon la phebs 'dug pa la zhu ba phul bas/ ltogs 'dod
za med cig yin pas za btung 'dra byin gsungs nas ma mjal/ de min par gda' jo sras sa skya pas gser 'bul du btang par gda' zhus pas/ 'phral thugs col chung ba 'dra ba gcig
yod pas khong rang byon nas 'bul ba ci yod gsungs/ gser zhig bdog zhus pas/ zho du yod gsungs/ srang bcu bdun tsam yod byas pas/ mnyes nas kho rang gi khug ma nas kyang
srang gang bton nas/ 'di yang de'i steng du snon la srang bco brgyad yod gyis la tshogs su phul gsungs/ de ltar byas pas bla ma'i zhal nas/ jo sras sa skya pa khong dam
tshig pa bsam gyis mi khyab par 'dug pa la/ ngas de ltar cung ma go da myur du yar byon/ sngar ma gsan pa'i

chos 'dra yod gsungs pa la/ bla chen gyis kyang myur bar byon pas/ sngar ma gnang ba'i bde mchog skor sogs zab chos mang po dang / lhag par chos skyong 'di'i skor shin tu bka'
dog pa yin pa la bla ma shin tu dgyes pa'i stobs kyis 'cham sku'i drung du rjes gnang sgrub skor man ngag dang bcas pa rdzogs par gnang zhing / rjes gnang gi dus sku
gsung thugs kyi rten khyad par rnams stsal cing bka' bsgo mdzad pa'i tshe/ 'cham sku bzhengs nas byon pa'i phyag dang / sa chen gyi phyag sbrel te/ bla ma'i zhal nas/ spyir
chos byed pa thams cad la chos skyong bzang po re bsten pa gal che/ khyad par du khyed brgyud pa dang bcas pa la gur gyi mgon po 'dis phan thogs pa'i rten 'brel mang po
yod/ bstan pa la yang shin tu phan pa yong bas/ rdo rje 'chang gi dngos su byin gyis brlabs pa'i bla ma bram ze mchog sred

kyi thugs dam bse 'bag nag po 'gro shes bya ba bla ma brgyud pa'i byin rlabs kyis nga yi bka' nyan du yod pa 'di khyed kyi rjes su gtong bas/ da nga rgas pas khyed mi dgos/
khyed jo sras kyi rjes la sa skyar song la/ kun dga' snying po mi brgyud dang bcas pa'i bka' bzhin sgrubs shig gsungs pa la/ 'cham sku lan gsum 'phar byung ba la/ bla ma
mal gyis phod ka'i phu rung gi g.yab tho lan gsum brgyab nas song zhes gsungs so/ /de phyin chad bse mgon gyis sa skya pa'i bka' bran bzhin du nyan yang / skabs su mthu
rtsal drag drags pa'i rnam 'gyur bag re byung nas bla ma la zhus pas/ mal gyi gsung gis bse mgon 'di rgya gar na yang mthu rtsal 'gran med du byed/ 'on kyang 'di'i dpung
g.yas pa'i thad du dpal phyag na rdo rje 'byung po 'dul byed re sgoms dang legs par 'ong gis gsungs te de bzhin du mdzad pas deng sang gi bar du bris 'bur gang la yang

chos skyong gi dpung zur du 'byung 'dul re byed pa'i rgyun yang de nas byung bar grags so/ /de nas sa chen dpon slob kyis 'cham sku sogs rten rnams spyan drangs nas byon pa'i
tshe/ drangs so'i thad kyi lam de la yang 'byon lam byung bas lam de shin tu 'grongs pas mgon po'i thig lam du grags shing / deng sang ni sgra zur nyams pas 'gong lam
zer bar 'dug de nas drangs so'i la la dpon slob rnams 'cham sku dang bcas phar phyogs nas byon pa dang / tshur phyogs nas rta pa zhig phyin pa la rtser 'dzoms pas/ 'cham
sku mthong 'phral rta pa de khrag bskyugs nas shi bas chos skyong 'di shin tu gnyan pa'i grags pas phyogs kun tu khyab cing / la de la yang khro bo'i rgyal po bse mgon 'di
byon pa'i la yin pas khro bo lar grags so/ /des na ding sang khra bo la zer ba ma dag par snang / de phyin chad zhal kheb sogs mdzad nas shin tu gsang ba'i tshul

gyis spyan drangs nas dpal sa skya'i sgo rum gzim spyil dkar por phebs pa na/ re zhig gi bzhugs sa da ltar bzhugs pa'i gzims khang chung ngu 'di nyid du mdzad de slar mgon
khang bzhengs pa'i dgongs pa bla chen gyi thugs la 'khrungs pa'i tshe/ bse mgon gyi gsung byon nas/ mgon khang gsar pa bya mi dgos/ da lta'i 'dug sa 'di kas rdo rje gdan
gyi byang sgo yang non zhing / bstan dgra gdug pa can rnams sgrol ba dang / bstan pa bstan 'dzin dang bcas pa skyong ba yang 'di kar gnas pas bgyid 'tshal lo/ /zhes bka'
stsal pa bzhin bla chen gyis kyang de ma thag bskang gso gtum chen mar grags pa mdzad de/ 'cham mgon yid bzhin gyi nor bu gnas de nyid du g.yo med du bzhugs su gsol nas bka'
bsgo dang 'phrin bcol rgyas par mdzad pa'i rten 'brel gyis dpal sa skya'i sde bstan pa gdung brgyud dang bcas pa'i rgyun 'di ji srid thub pa'i bstan pa gnas kyi bar du

mi nyams shing yar ldan du 'byung ba'i rten 'brel thams cad rang 'grig tu gyur pa yin no/ /skabs der byin pa'i chos skyong gi gsung gi rten gyi dar nag ni phyi 'khyar byung
dogs bla ma gong ma'i nang rten zhig gi gzungs rdzongs la bzhugs skad/ thugs kyi rten lcags kyi rdo rje ni bla ma dam pa sogs kyis bar skabs su sku bsrung la phyogs su spyan
'dren par mdzad kyang / slar sgo rum sgam nag nyid du bzhugs su gsol nas da lta yod pa 'di kho na rtsod med yin par bla ma gong ma rnams gsung ba thos shing / yon tan
'phrin las kyi rten bse'i ga'u snying 'dra ba'i nang na bzhugs pa'i man ngag gang 'dod kyi yi ger 'ong ba de ni/ snga mo zhig nas shin tu gsang ba'i tshul gyis kun gyi
mi mngon par bzhugs pa yin te/ bdag chen blo gros rgyal mtshan gyi gsung las/ bse 'bag dang lhan cig rgya gar nas byung ba'i bse'i ga'u'i nang na yod pa'i

sgrub skor gyi yi ge deng sang ga na yod dkar chag gi yi ge sogs su mi gsal ba 'di/ sa chen zer ba'i bgres po des gter du sbas par 'dug go zhes gsungs shing / don la bdag chen
rang nyid rje sa chen gyi rnam 'phrul yin pas/ man ngag gi be'u bum de nyid bse mgon dang nye ba'i skor zhig na kun gyi mi mngon pa'i gter gyi tshul du bzhugs yod pa'i
gtan tshigs nges gsal can sngon gyi skye ba dran pa'i tshul gyis thugs la shar ba'i gsung yin par rje nyid kyi rnam thar las 'byung ngo / /bdag gi bla ma grub mchog dbang
po'i mtshan can gyi gsung las/ 'phrin las kyi rten de sku 'bag bzhugs pa'i sa stegs de nyid kyi nang na yod ces sngags 'chang chen po'i gsung rgyun las 'byung bas 'di
nyid kho na 'thad ldan yin no/ /zhes yang yang du gsung ba thos la/ de ltar bstan srung dbang po 'di nyid kyi bzhugs gnas sgo rum gzim spyil dkar por grags pa 'di la/ bla
ma

'ga' zhig gi gsung las/ sgo rum zhes pa zhang zhung gi skad yin zhing / de'i don bsgul du mi rung ba yin pas/ 'cham sku 'di gzhan du bsgul du mi btub pa'i don gyis de skad
du grags pa yin par bzhed cing / yang bla ma la la dag sgo rum zhes pa'i zhang zhung gi skad de/ dgra bgegs kun 'joms zhes par 'gyur bas des na dgra bgegs kun 'joms kyi gzim
spyil zhes bya ba yin no/ /zhes kyang bshad la/ yang dpal ldan sa skya pa la sngags pa snyan ngag dbang po'i nyer 'tsho las/ dpal ldan mgon po'i pho brang rim dgu rim
par phub pa'i rtse mo na/ /zhes gsungs pa dang ngor chen rdo rje 'chang gi rnam thar paN chen grags pa rgyal mtshan gyis mdzad pa las kyang / dgu rim na chos rje sa paN
gyi dpe khang / zhes 'byung ba ltar na sngon gyi dus su gzim khang 'di la thog rim pa dgu brtsegs su yod pas dgu rim gzim

spyil dkar por grags pa la/ dus phyis sgra zur nyams pas sgo rum du song ba 'dra mo zhig kyang snang zhing / yang gzim spyil 'di la phyi nang gi sgo rim pa du ma zhig yod pas/
sngon gyi tshe na sgo rim gzim spyil zer ba la/ da lta sgo rum du song ba e yin snyam ste/ da dung 'di'i ming don la khungs thub kyi mtha' chod rang bzo dang bral ba
zhig blo gsal don gnyer can rnams kyis btsal te rang gzhan rna ba'i dga' ston du spel bar mdzad 'tshal/ 'di lta bu'i chos skyong yid bzhin gyi nor bu'i sku brnyan 'di ni
su zhig gis gsol ba btab kyang mchog thun mong gi dngos grub thams cad bde blag tu stsol bar nges te/ sngon rgya gar 'phags pa'i yul gyi rdo rje gdan gyi byang sgo'i mgon
khang du bzhugs pa'i tshe yang / than pa zhi ba/ rims nad bcad pa/ gzhan gyi dmag bzlog sogs bstan pa'i rim gro dgos pa byung ba'i tshe yang / bla ma nor bu gling pa sogs

de dus kyi gang zag bzang po rnams mgon khang du spyan drangs te gsol ba 'debs pa zhag re'am gsum tsam re mdzad pas gang 'dod pa'i don de thogs med du 'grub pa'i lo rgyus mang
du yod pa dang / lo chen gyis bon po ma rungs pa gdug pa can rnams 'dul ba'i tshe yang / 'cham mgon 'di la 'phrin 'chol drag tu mdzad pas bzhed don 'bad med du 'grub
pa dang / dpal sa skya 'dir yang bla chen kun dga' snying po nas bzung / sngags 'chang chos kyi rgyal po yab sras kyi bar du byon pa'i bla ma gong ma phal cher la yang mi
dang mi lab pa'i tshul gyis lung ston pa dang / bar chad sel ba/ gang bcol ba'i 'phrin las thams cad thogs med du sgrub pa/ da lta'i bar gyi sa skya pa'i 'phel rgyas thams
cad bse mgon chen po 'di'i thugs rje dang mthu rtsal gyi byin rlabs las byung bar nges shing / gzhan yang 'di shin tu gnyan pas zhal

'bag gi zhal gdangs ha cang ches pa la/ dpon chen byang rin gyis dngul gyi lkog stegs bcug pas/ 'khu ldog gi rnam pas dpon chen lkog ma skrangs nas shi la thug pa la/ zhal
'bag gi lkog stegs bton pas/ dpon chen nad las grol nas btang rag phul bar grags pa dang / gang zag mchog dman su zhig gis mjal yang / zhal 'bag gi kha dog la mthong snang
sna tshogs pa bstan pa'i sgo nas kyang de dang mthun pa'i dngos grub stsol bar nges te/ bdag gi bla ma grub mchog dbang po'i mtshan can la yang gzigs snang du ma zhig byung
ba'i tshul ni/ de yang rje nyid dgung lo bdun bzhes dus sngags 'chang chen po'i phyag phyir dkris nas sgo rum ye shes mgon po mjal bar phebs skabs/ 'cham mgon gyi rnam
pa de ma yin pa'i/ khyi gdong 'jigs su rung ba rnga ral chen po nam mkha'i dbyings su ye re ba/ phyag g.yas g.yon gnyis ral gri

dang bandha thugs khar steng 'og tu 'dzin pa/ gsol phod sngon po rdo rje gsang lam ma gsol zhing / sku gsham dkar po skya nyug ge ba dang bcas pa gsol ba/ mdor na nyid kyi
yab rje sngags 'chang chen po de nyid rdo rje phur pa'i smad las dang 'brel ba'i sku 'cham mdzad dus kyi sku chas bzhes pa'i skabs kyi ngo mtshar gyi sku'i bkod pa ji lta
ba bzhin du gzigs pa na/ de dus sku na phra bas yab rje nyid la zhu bar ma nus shing / slar gnas tshul rnams phul bas/ sngags 'chang nyid kyi gsung las/ de ni mi legs rgyu
med de/ bla ma mgon po dbyer med drag po'i chas su zhugs pa'i sku ru bstan 'dug pas/ mngon spyod kyi las rnams 'grub pa'i ltas yin no/ /zhes lung bstan dang bcas dbugs
dbyung gnang byung ba'i tshe/ rje nyid kyi thugs la/ nged rang las ma dag pas bsgribs pa ma gtogs ye shes kyi

mgon po logs na ga la yod/ sngags 'chang bla ma 'di ka mgon po dngos yin snyam pa'i thugs dad dang nges shes ci yang 'khrungs par gyur cing / yang dgung lo nyer gsum bzhes
skabs bse mgon mjal bar phebs dus 'cham sku'i zhal 'bag la gser gyi thig le 'od zer mang po 'phro ba can mngon sum du gzigs shing thugs la bde nyams chen po 'khrungs pa dang
/ 'di la gser 'bag zer ba dag rgyu yin pa 'dra snyam du dgongs shing / gzigs snang 'di ni rgyas pa'i las 'grub pa'i mtshan ma yang dag par mngon zhing / lan gcig bse
mgon gyi zhal dkyil dkar zhing snum pa bdud rtsi 'dzag la khad pa'i zil pa khrom khrom byed par mngon sum du gzigs pa ni zhi ba'i las rnams 'grub pa'i ltas yin gsungs shing
/ rgyun par bse mgon gyi sku mdog dmar smug la/ res 'ga' nag shas che shing / skabs 'gar dmar shas che bar rgyun chags

su gzigs snang la 'byung gi 'dug pa ni/ dbang drag gi las gnyis 'bad med du 'grub pa'i rtags su 'dug ces rje nyid kyi gsung las thos pa dang / yang drag po'i 'phrin las kyis
gdug pa can dngos su tshar bcad pa'i tshul yang chos kyi rgyal po 'phags pa la/ hor rgyal pos rdo rje theg pa'i dbang zhu ba'i chos yon du chol kha gsum du grags pa'i dbus
gtsang dam pa chos kyi chol kha/ mdo stod ko le mi yi chol kha/ mdo smad gyi ling rta yi chol kha ste de gsum dang / de'i nang tshan khri skor bcu gsum zhes pa/ gtsang
la lha shang lho byang chu zhal drug /dbus na g.ya' phag thang mtshal rgya khri drug /gtsang dbus mtshams su ya 'brog khri skor ro/ /zhes pa ltar gyi/ de rnams phul ba
nas bzung sa skya pas 'jig rten gyi bdag po mdzad nas 'gro ba chos bzhin du bskyangs pa mi lo bdun cu rtsa

lnga tsam gyi bar du mdzad pa yin te/ de yang nang tshan du bzhi thog nas nyi shu rtsa lnga/ shar pas nyi shu rtsa lnga/ khang gsar chen mo bas nyi shu rtsa lnga ste yongs
bsdoms don lnga'i bar du zhal 'dzin gnang ba de'i mjug tsam nas/ si tu byang chub rgyal mtshan gyis sa'i bdag po byed par 'dod nas sde 'khrugs mang du byas pa la/ sa skya'i
rkang 'dzin dpon chen dbang brtson gyis yar klungs su khri skor bcu gsum gyi dmag lan mang du drangs kyang / si tu ba ma thub ste dbus kyi cha phal cher khong gis blangs/
phyis rta lo si tu byang rgyal gyi dmag dpung chen po sa skyar drangs te lha khang chen mo la bskor rgya byas nas sprul pa'i gtsug lag khang de nyid na bzhugs pa'i dngul
gar lugs las byas pa'i rten gsum thams cad bshigs te mdzo khal lnga bcu drangs pa dang / gzhan yang hor shel khyad par can las grub pa'i mchod cha sogs khyad nor rten
gsum ngo mtshar ba/ sa rgyan gnam rgyan la sogs pa

thams cad drangs/ lha khang chen mo'i rten gsum ma phug ron la sogs pa bya yi gnod pa mi 'byung ba'i ka khong tshang ma la shing gra khyad par can yod pa rnams kyang mer bus
te brlag par byed pa sogs mtshams med kyi las tshad med pa bsgrubs shing / de nas gtsang gi sa cha phal che ba yang 'og tu bcug de'i dus kyi sde dpon rnams kyi legs nyes
thams cad si tu byang chub rgyal mtshan shes su bcug dgos pa sogs sa skya pa la zhabs 'dren kham po che de bzhin sgrub pa'i tshe/ gdan sar dmag yong dus si tu pas bse mgon
chen po 'di nyid mjal bar chas te/ lha khang chen mo nas sa skya dan gyi bar gyi mchod zhing bya khra mar grags pa bkra shis rdzas brgyad nang tshan dung gi gzugs su
yod pas/ sa skya pa la snyan grags chen po 'byung ba'i rten 'brel de las byung bar bshad pa'i zhing de'i steng na tshur 'ong ba na/ si tu ba rang gos chen mtshal ga'i ber
zhig gyon pa'i

mtha' skor du khrab pa 'ga' zhig gis bskor nas byung ba/ skabs der sa skya rdzong chung na sngags 'chang gzungs kyi dpal ba bzhugs yod pas gzigs pa na/ pha gi rten 'brel bzang
/ lcags sder du snying bcug pa 'dra ba zhig 'dug ces gsungs shing / de nas sgo rum du 'cham mgon mjal bas/ bse 'bag gi zhal na snying rlon pa khrag dzar re ba zhig 'dug
pa ta'i si tu bas mngon sum du mthong bas shin tu skrag cing dngangs nas ha las te phyi 'gros su byas pas gan rkyal du 'gyel zhing / de nas yun ma lon par si tu tshe'i
dus byas pas/ sa skya pa'i chos skyong la sus kyang 'gran par mi nus pa'i snyan pa'i grags pas sa steng thams cad khyab par gyur to/ /de la sogs pa lo rgyus ngo mtshar can
du ma snang yang / 'dir yi ges 'jigs pas re zhig de tsam mo/ /de ltar na mal lo tsA ba'i bka' bzhin bla ma chen po dgung lo nyer dgur phebs pa'i byi ba'i lo/ bse 'bag
nag po 'phur

shes gdan sa chen por spyan drangs te/ dus de nyid nas bzung bstan srung kun gyi gtso bo gur gyi mgon po lcam dral/ phyi nang gsang ba'i las mkhan yang bran dang bcas pa thams
cad bod kyi rdo rje gdan dpal sa skya 'dir ji srid bstan pa gnas kyi bar du mngon sum gyi tshul du bzhugs par zhal gyis bzhes shing / bla chen gyis bka' bsgos pa thams
cad bran bzhin du bsgrub par gyur pa de'i tshe/ sgo rum gzim spyil dkar po'i bla ma nyid kyi g.yos khang na chu ra'i zangs mo che ru long gi sgra chen po 'byin bzhin pa
zhig yod pa de la/ gsang ba'i las mkhan chen po pu tra lcam sring rnams rgyun du 'khor zhing dgyes pa'i rnam 'gyur ci yang ston pa zhig byung ba las/ de rjes chos kyi rgyal
po 'phags pa'i sku ring la bzhi thog bla brang gi lho phyogs bod chol kha gsum gyi yongs sdud rnams bsdu ba'i gnas phyag mdzod nang so chen mor grags pa der/ sngar gyi
pu tra

gnas pa'i zangs mo che yang 'jog par mdzad pa na/ bla ma'i phyag rdzas rnams la las mkhan 'khor bcas shin tu mches pa'i rnam sprul ngo mtshar can du ma byung bas/ de'i gtang
rag tu gsang ba'i las mkhan gnas pa'i zangs la mgon khang zur chod du mdzad nas/ spyan gzigs sogs rgyas par bshams te de'i gtor gzhi'i rgyun yang phyag mdzod rang nas gnang
zhing / da lta yang nang so pu tra khang gi gtor gzhi rnams gdan sa mdzod chen gyis 'dzugs dgos pa'i rgyun 'di byung bar sems la/ mgon khang 'dir bzhugs pa'i pu tra
chen po gnas pa'i rten zhal 'bag smug chung du grags pa 'di ni/ sngon slob dpon padma 'byung gnas kyis rgya gar dur khrod bsil ba'i tshal du srin po'i sha khrag gis bam ro'i
sgrub pa mdzad pa'i tshe/ bar snang nas sprin nag rab tu g.yos te me drag tu 'bar ba dang bcas/ sprin gseb nas khrag gi thigs pa chen po gsum sa steng du babs pa na/
sa gzhi las kyang

rlung dmar drag tu langs shing g.yos par gyur te/ nam mkha' nas babs pa'i khrag thigs gsum po de/ srin po'i bam ro'i sha khrag rus gsum dang ro gcig tu 'dres pa la rgyu byas/
slob dpon rin po ches phyag bzo mdzad de/ deng sang bsam yas kyi spe dkar na yod pa'i zhal 'bag smug chung 'di dang / dpal sa skya'i nang so pu tra khang na bzhugs pa'i
zhal 'bag smug chung 'di gnyis dus gcig tu grub cing / slob dpon gyis phyag nas mdzad pa na/ pu tra dmar nag gnyis ka sku 'bag so so la dngos su thim zhing / chos skyong
so so dang byin rlabs nus pa mnyam par gyur pa las/ nam zhig dus la bab pa na/ rgya gar 'phags pa'i yul nas sku 'bag gnyis ka bar snang la 'phur te gshegs pa las/ bsam
yas chos skyong chen po'i sku 'bag de nyid bha ta hor yul gyi sgom grwar bab pa las/ rgyal po khri srong lde'u btsan gyi sku ring la sgom grwa bcom nas dngos spyad rnams
bsam

yas su khyer ba'i tshe/ zhal 'bag de yang bsam yas su byon pa yin la/ bod yul bstan pa'i mnga' bdag rje btsun sa skya pa'i bstan srung bka'i las byed rnams kyi gtso bo'i mchog
tu gyur pa dpal 'phrin las kyi mgon po pu tra chen po'i zhal 'bag smug chung du grags pa da lta dpal sa skya'i nang so pu tra khang na bzhugs pa 'di ni/ rgya gar nas
'phur te re zhig bha ta hor yul gyi sgom grwar bzhugs pa las/ phyis rabs chos rje khu dbon tsam gyi sku ring la phyag tu byung ba de nyid/ gdan sa chen po 'dir spyan 'dren
par mdzad pa yin nam snyam du sems pa ni/ kho bos lo rgyus kyi yi ge mang po'i khong bsgrigs pas rtogs pa lags so/ /yang gdan sa chen po'i shar phyogs kyi mon pa grog po'i
phu na gnas pa'i mon chung pu tra ming sring gi byung tshul ni/ bla ma sa chen gyis la stod gung thang du byon nas chos skyong 'khor bcas kyi rjes gnang zhus dus/ mon
phrug gcig

'khyams pa bzhin byung ste/ bla ma mal la jo sras skya pa la nga'i gtad gnyer gyis shig zer zhing / res mi dngos su mthong zhing res mi mthong pa/ jo sras kyis gang bsgos kyi
g.yog byed pa gcig byung / ming mon chung pu trar btags/ gzugs snang dus g.yog gang dgos bsgrubs/ mi snang dus nga la gtor ma zhig slongs shig zer ba byung / de nas bla
chen gyis sa skya'i grog po shar gyi phu'i brag phug tu gnas nas/ gdan sa chen po 'di nyid kyi 'jig rten rjes gcod kyi srung ma byed par bka' bsgos te/ lo re bzhin rten
rdzas gos lham zung re gnang ba zhal gyis bzhes te/ de'i rgyun da lta yang bzhi thog gnyer khang nas cho 'phrul zla ba shar re bzhin/ ras kyi pho gos gnyis dang / mo gos
chung ngu lhwam dang bcas pa re mon chung gnas pa'i grog po'i mdo'i mgon khang du rgyun par 'bul ba 'di yin zhing / de nas bla chen gyis

mon chung gi rkyal 'bud kyi gdams pa'i skor rnams rje btsun sku mched sogs la gnang zhing / rje btsun chen po'i sku ring la gu ra ba'i gces phrug gcig gis nyes pa med par mon
chung yang yang brdungs pas/ rje btsun chen po'i drung du ngu zhing 'ongs skad/ khyod ci nyes gsungs pas/ khos zhib tu sngar gyi de tsho bshad dus re zhig tu song ba dang
gdams ngag sgrub kyin yod tsa na/ rje btsun chen po'i drung du gces phrug gi pha ma 'ongs nas/ byis pa sbos nas 'chi bar gda' ba/ mon chung gis ngan thabs byas pa 'dra
bar gda' ba bzod par gsol/ phan pa'i thabs byin rlabs la 'byon par zhu byas pas/ der rje btsun gyi zhal nas/ mon chung pu tra de ga na 'dug ltos dang / de la thug na 'chi
gsungs/ 'tshol du phyin pas/ mon 'go grog po'i nang na mi lag g.yas pa gcig la sba lcag gcig rdeg gin 'dug pa mthong nas/ de rje btsun la zhus pas/ lag pa de'i dbugs zad
dam

ma zad ltos shog gsungs pas/ lta mkhan gyis zad du cha yin 'dug zhus pas/ khyod da ci nas phrogs mi yong pa/ da la 'ur song la phrogs la shog gsungs pas/ de ma thag brgyugs
nas phyin pas/ khos ni bya ba tshar nas log yong gi 'dug go /de nas rje btsun gyis nad pa de'i rtsar byon pas/ nad pa de shi nas 'dug par gzigs nas/ mon chung pu tra'i mthu
yin pa gsang nas/ mon chung pu tra la bka' bkyon byon/ na bza'i thu bas phyag phab pas/ der kho ma dga' nas phyug po'i sgo rtsar phyin/ nga la bla mas phyag mang po phab/
bka' bkyon mang po byung pa de khyod kyis lan pas/ khyod kyi bu chung ba dang / khyod rang yang gsod dam byas pas/ phyug po des rje btsun gyi drung du phyin nas/ kho
'di skad du gleng gin byung zhus pas/ sngar ngas khyod la gsang ba yin/ da kho la ma rgol cig 'di mi dngos

ma yin/ chos skyong gi las mkhan mthu rtsal can gcig yin/ de'i don gyis res mthong res mi mthong / phal cher mi mngon par skad thos shing yod pa go mod/ mthong dus las byed
pas/ khong pa'ang brdungs pas lan pa yin gsungs/ phyug po pha bu gnyis kyis bla ma dang / mon chung pu tra la srog blus phul/ der bu rting ma ma shi'o/ /de ltar rje btsun
chen po bzhugs pa'i bar man chad du mon pa'i gzugs res ston/ res mi ston pa'i res 'jog kho na byed pa byung zhing / de nas chos rje sa paN hor yul la 'byon khar mon pa
de rnams 'das pa'i tshul gyis/ de phyin chad du gzugs mi mngon par gyur te/ gsang ba'i las mkhan chen po pu tra lcam sring gi las byed kyi pho nya'i kha lo pa byed pa'i tshul
gyis dpal sa skya'i bstan pa bstan 'dzin dang bcas pa skyong zhing / gdan sa chen po 'dir chos bzhin byed pa rnams

srung ba dang / chos min byed pa rnams tshar gcod pa'i las sgrub pa la nyin mtshan kun tu bya ra ba'i tshul gyis bzhugs pa yin no/ /gdan sa'i dus mdos chen mo'i skabs kyi 'cham
mgon las mkhan lnga dang bcas pa'i 'khor gyi mi nag dung longs can gsum po de yang / mon chung pu tra rnams kyi mtshon byed yin zhes sngags 'chang chos kyi rgyal po'i
gsung rgyun las 'byung ba bdag gi bla ma yab rje sbas pa'i sangs rgyas de nyid yang yang du gsungs pa thos so/ /de lta bu'i rnal 'byor gyi dbang phyug rje btsun brtse ba
chen po kun dga' snying po de nyid kyi phyag tu bstan srung kun gyi gtso bo dpal mahA kA la'i sku brnyan bse mgon/ shin mgon/ rdo mgon te rnam pa gsum dang / chos kyi bka'
babs gsum yongs su rdzogs pa babs pa nas/ dus ha cang mi ring ba zhig gi tshe/ chos skyong 'di'i sgo nas bstan dgra gdug pa can rnams drag po mngon spyod kyi las kyis

tshar bcad de rnam shes chos dbyings su sgrol bar mdzad pa'i tshul yang / dus der bdud sprul sngags nag bla chen stag tsha dang / bon nag re ba dzu gur zhes bya ba gnyis kyis
bstan 'dzin rnams la shin tu phrag dog pa'i sgo nas brtse ba chen po kun dga' snying po nyid la yang bar chad tho 'tshams byed snyam ste/ stag tsha'i slob ma khams kyi
ldan ma nas 'ongs pa'i ming rdor rgyal zer ba gcig gser gyis bslad nas bla chen 'grong du btang pas/ khams pa des kyang khas blangs nas sa skyar 'ongs pa'i tshe/ brtse ba
chen po kun dga' snying po de nyid sgo rum gzim spyil dkar por bzhugs yod pa la khams pa des mjal ga zhus pa na de 'phral sku zhogs su gnang ba'i tshe/ khams pa de na re/
bdag skye sa khams kyi ldan ma yin zhing / stod kyi phyogs su phyin nas lo du ma song / de nas bla chen khyed kyi snyan pa thos nas dad pa chen pos mjal du 'ongs pa lags/

da re zhig khyed kyi zhabs drung du bsdad chog par zhus pa la/ de bzhin du gnang zhing / gzhan yang 'phral du khams pa de gus gus ltar gyis thabs ci 'dra zhig byas nas bkrongs
pa drag gam snyam du sems pa'i tshe/ bla chen gyis mkhyen bzhin pa'i ngang nas/ nyin gcig gi tshe bla chen nyid kyi sku bem gyi nang du rje btsun sku mched rnams dang
bcas te yab sras lhan cig tu bzhugs pa na/ de nyid khams pas mthong ba'i tshe/ 'jig rten phal pa lta bu'i pha bu sdod lugs 'di 'dra ba dang bla ma lta ci/ chos pa tsam du
yang mi 'dug snyam log lta cher skyes pa'i tshe/ de nyid bla ma chen po'i ye shes kyi gzigs pas legs par dgongs te/ khams pa zhabs drung du 'bod par mdzad nas/ khyod la
rnam rtog ngan pa med mchis sam zhes gsungs pas/ khams pa nyid shin tu skrag ste tsab tsob tu gyur pa na/ bla chen gyi zhal nas gsang sngags

pa'i rdo rje slob dpon la log lta byed pa shin tu 'khrul pa yin gsungs nas zhabs gnyis shad kyis skyong bar mdzad pa'i zhabs mthil la kyai rdo rje dang / 'khor lo bde mchog
gi dkyil 'khor bris pa las kyang gsal ba gnyis khams pa la bstan pas/ rdor rgyal nyid shin tu 'gyod par gyur te/ sngar byas rnams bshags pa dang / phyin chad bla chen gyi
ched du lus srog gtong bar dam bca' phul/ de nas khams pa des bla chen stag tsha'i drung du phyin te/ sa chen bkrongs grub pa lta bu'i tshul smras pas/ bla chen stag tshas
de nyid bden par bsams nas mgo 'khor nas rdor rgyal la nye gnas bcol zhing / nged kyi mal sa dang phreng ba 'di la tho reg med cing shin tu gtsang ba rang dus rgyun du
bya dgos so zer ba sogs kyi bslabs cha mang du byas pa la khams pas bsam bzhin du mal sa yang yang du bshig bcos byed pa dang / phreng ba'i mdud pa bkrol te spyod

lam du dor mi mtshungs pa sna tshogs byas shing / de bzhin du bon nag la'ang byas pas/ khong gnyis kyi ngan sngags kyi tshogs shin tu 'khrugs par gyur to/ /de nas de'i skabs
der nus mthu'i mnga' bdag bla chen kun dga' snying po de nyid kyis chos skyong mthu rtsal can rnams bran du bkol te/ drag po mngon spyod kyi las la bskul ba'i sgo nas sngags
nag dang bon nag gnyis la dmigs pa'i las sbyor mdzad pa'i tshe/ sngags bon gnyis 'dug pa'i gnas der sngar med pa'i g.yag rgod rog po gnyis rwa brdar la sogs pa drag
po'i spyod pa zil dang ldan pa du ma byed pa re re byung zhing / gzhan yang bya nag khyi nag ce spyang sogs chos skyong gi sprul pa bsam gyis mi khyab pa'ang de'i dus byung
zhes grags la/ de dang dus mtshungs par dam tshig ldan pa'i khams pa rdor rgyal des/ sngags nag dang bon nag gnyis kyi slob 'khor rnams

phyogs gzhan dang gzhan du byer ba'i thabs byas nas/ de nas khong rang gcig pus zhag bcu phrag gsum gyi bar du sngags bon gnyis kyi zhabs tog la ches cher brtson pa ltar byas
nas/ zhag sum cu tsam lon pa na bla ma dang bstan pa'i ched du sngags nag dang bon nag gnyis rdzas dang mtshon la sogs pa'i sgo nas srog bral gyi cho ga yang dag pa la
sbyar nas/ khong gnyis kyi phung po chos skyong gi sprul pa'i g.yag rgod la bkal te gdan sar 'ongs pas/ sa skya pa'i chos skyong gi nus pas mtshan lam gcig la nyin lam drug
chod ces grags shing / de nas khams pas bla chen gyi drung du phung po gnyis phul bas shin tu dgyes shing / bla ma'i zhal nas/ khyod kyis spyir theg chen sems bskyed
dang ma bral zhing / bye brag bla ma dang bstan pa'i phyir du bya ba de bzhin bgyis 'dug par nyes pa mi 'byung zhing sngags bon gnyis kyang skye ba phyi ma ngan song du skye
nges pa'i las bsags pa'i rnam smin gyi 'bras bu rnams

tshe 'dir tshe thung ba tsam gyis sdug bsngal zad par byas nas/ bla ma dang chos skyong gi nus pas skye ba phyi ma phan chad du yang dag pa'i bde ba'i 'bras bu thob par 'gyur
ba yin pas na/ rang gzhan thams cad 'tshang ba yin no zhes gsungs shing / khams pa la bya dga' chen po gnang zhing / khyad par tshe gcig lus gcig la sangs rgya nges pa'i
gdams pa'i nying khu rnams gnang ste/ rdor rgyal gyis kyang khams su phyin te bsgoms pas grub rtags phyogs med du ston pa'i rnal 'byor pa bar dor phyag chen mchog gi dngos
grub 'thob nges pa zhig byung bar grags so/ /de nas bla chen gyis sngags nag gi snying phyung bar mdzad de hoM khung gi nang mdze thod kha sbyar gyi nang du bcug nas/
bse mgon chen po'i zhal gdong du 'jog par mdzad de/ mngon spyod kyi 'phrin las ci bsam 'grub pa'i bka' bsgo mdzad pa yin la/ dus

phyis bstan pa'i nyi ma sngags 'chang chos kyi rgyal po ngag dbang kun dga' rin chen gyis kyang bse 'bag gi zhal gdong gi hoM khung kha phye ba mdzad nas mdze thod kyi nang
gi snying la nyams pa'i dgra bo lha gnas gnyis sogs la dmigs pa'i dgug gzhug lha dbye bden brdar sogs mdzad pas/ dam nyams rnams gtan brlag tu thong ba 'di bzhin byung ba
yin zhes bdag gi bla ma 'jam dbyangs sku mched kyi gsung las yang yang thos shing / da dung yang sa skya pa'i bstan pa gdung brgyud dang bcas pa la gnod pa'i bstan dgra
mi srun pa rnams la shin tu myur ba'i las sbyor dgos pa byung tshe/ bsam pa rnam par dag pas kun nas bslangs te/ bla ma gong ma rnams kyi phyag len ltar bgyis na rtags mtshan
'byung ba la the tshom mi dgos snyam du kho bo sems so/ /sngags nag gi phung po byin sgo rum mgon khang gi them 'og tu bla chen nyid kyis mnan pa mdzad pa bzhin da
lta yang dbu rtse'i

skor lam nas phung po'i snod kyi rkyal pa kun gyis mthong bar yod do/ /bon nag re ba dzu gur gyi phung po chos khri thang mo che'i nub sgo'i 'khris kyi chu 'gram na mchod rten
gyi 'og tu mnan pa mdzad pa yin pas/ 'di la ched gtad kyi skor ba mi bya zhing / gal te byed kyang mgon po'i rtsa sngags dang bzlog bsad kyi sngags rnams bzla zhing skor
ba g.yon skor du bya ba yin par gsungs so/ /'dir skabs kyi sa chen gyi dngos slob khams pa rdor rgyal dang / bde gshegs khams pa rdor rgyal gnyis ming zur 'dra yang ngo
bo mi gcig ste/ phag gru'i mtshan la rdo rje rgyal mtshan zhes bya zhing / 'di'i ming rdo rje rgyal po zhes zer ro/ /de lta bu'i sngags nag dang bon nag gi lo rgyus 'di
rnams ni/ sa lo 'jam pa'i rdo rje'i gsung rgyun yin zhes sngags 'chang chos kyi rgyal po ngag dbang kun dga' rin chen gyis bka' phebs ji ltar gnang ba bzhin

'jam dbyangs sku mched gnyis ka'i gsung las thos pa dang / lhag par 'jam dbyangs bsod nams dbang pos sa skya'i gnas bshad gsung rtsom gnang 'phro thor bur bzhugs pa rnams las
ji ltar 'byung ba bzhin bkod pa yin la/ de ltar na dpal brtse ba chen po nas chos rje sa paN yan chad du sa skya pa ste/ shes ldan kun yid smon gyi gnas su gyur pa 'di
yang rje btsun bla ma rnams kyi thugs rje las gzhan du ma 'das par shes par gyis shig 'dir smras pa/ 'jam dbyangs 'jig rten dbang phyug mthu stobs mgon/ /de rnams dbyer
med gzugs gzhan zlos pa'i gar/ /sa skya'i bla chen kun dga' snying po yi/ /ngo mtshar

rnam thar bsam brjod yul las 'das/ /rgyal ba'i pho brang rdo rje gdan nyid kyi/ /byang sgo'i srung mar sangs rgyas dngos kyi bkas/ /bskos pa'i rdo rje'i gur gyi mgon po de/
/dngos su bzhugs pa'i 'dra 'bag bse mgon ches/ /ye shes gzigs pas dam pa'i chos rnam dag /gang du dar ba'i gnas der bsrung brtson par/ /bzhed nas spro ba chen pos nam mkha'
la/ /chibs te nyid bstan skyong phyir sa skyar byon/ /dus gsum mkhyen pa'i blo gros dkyil 'khor can/ /sa gsum grags pa'i 'od kyis khyab mdzad de/ /kun mkhyen kun la rab
dga' ster mkhas pa'i/ /byang chub snying po mchog brnyes brtse chen la/ /gnam lcags las grub rdo rje thugs kyi rten/ /dbang sngon las grub drag sngags gsung gi rten/ /bse
mgon 'phur shes gang skur bcas pa ni/ /bka' bsgos zhal 'ches

dang bcas gnang nas kyang / /sa bdag klu dbang sa skya gnas pa 'dir/ /shAkya'i bstan pa bsrung phyir spyan drangs te/ /ri rab lhun po ji srid gnas kyi bar/ /zhing 'dir brtan
par bzhugs 'di e ma mtshar/ /bstan srung dbang po'i sku brnyan rnam bzhi dang / /zab rgyas chos kyi bka' bab rnam pa bzhi/ /yongs su rdzogs pa deng dus dpal sa skyar/ /sngags
'chang kho bo'i lag tu legs par bab/ /'di 'dra skal bzang nang nas skal bzang ste/ /ngo mtshar che ba las kyang che ba ru/ /shes pa'i shes ldan gzur gnas 'ga' yod
na/ /kho bo'i snyan grags snyan par cis mi sgrog /bstan pa'i bdag po dpal ldan sa skya pa/ /yin phyir dam pa'i chos kyi bsrung ba yang / /mthu rtsal che bar grags pa'i tshogs
kun kyang / /mchis shing 'phrin las sgrub pa dngos po'i gshis/ /dpal sa skya'i bka' srung zhing skyong stobs 'phrog dbang po zhal bzhi pa

'khor dang bcas pa dang / u rgyan mkha' 'gro'i gling gi dpal dur khrod kyi bdag po yab yum/ dkar bdud lcam dral/ phur srung dam can bcu gnyis bod du ji ltar byung ba'i tshul
ni/ de la spyir kha ba can gyi ljongs 'dir gsang sngags rnying ma ba dang / gsar ma ba dang / ches gsar ma ba dag las brgyud pa'i zhing skyong nag po chen po gdong bzhi
pa'i man ngag gi rigs mang po snang ba las/ gtso bor ni mgon po 'di nyid kyi chos skor 'phags yul nas spyan 'dren par byed po ni/ gnyan lo tsA ba chen po dar ma grags nyid
yin te/ de nyid nas brgyud de byang gi phyogs 'dir man ngag gi bshad srol ches cher rgyas par mdzad pa ni/ rje btsun sa skya pa yab sras brgyud par bcas pa dag yin pas/
de yang dge ba'i bshes gnyen chen po dpal dbyangs kyi rigs rgyud du shab stod du sku 'khrungs pa'i gnyan

chung dar ma grags de nyid kyis rgya gar du byon nas sgra tshad bslabs pas mkhas par mkhyen/ de nas bla ma pandre pa chen po ratna kirti dang / rdo rje gdan pa sogs la chos
mang du gsan/ rig pa'i gnas lnga la thogs pa med pa'i blo gros rgyas/ bod la log 'byon khar bla ma pandre pa la gsang ba 'dus pa ye shes zhabs lugs kyi dbang zhus pas/ ngas
mi yong / kharsa pa Ni'i lho phyogs kyi ri sul gyi nags gseb cig na/ nga'i mched mo rnal 'byor ma rje btsun ku sa li bya ba gcig gsang ba 'dus pa'i sgrub pa mdzad kyin
yod pas der song la zhus shig khyod dang las kyi 'brel pa yod pas dbang dang gdams ngag gnang ba 'dug gi gsungs/ de nas bla ma pandre pa'i bka' bzhin mdzad nas gnyan los
byon pas/ ji ltar gsungs pa bzhin ri sul gyi nags gseb na shing sdong po chen po zhig gi khog pa na rnal 'byor ma dpon g.yog bzhi gda' skad/ de'i nang nas

g.yog mo gsum re mos kyis grong 'dabs na phar phyin te 'tsho ba btsal nas sgrub pa mdzad kyin 'dug pa la/ lo tsA bas lung bstan pa'i rnal 'byor ma yin min brtag pa'i phyir
g.yog mo rnams la khyed rnal 'byor ma yin na nus pa zhig ston gsungs pas/ gcig gis brang gshags nas khog gi nang nas gsang 'dus kyi lha grangs dang mnyam pa'i mar me bstan
nas nges shes skyes te/ gtso mo la phyag dang maNDal phul nas gsang ba 'dus pa'i dbang bskur zhus pas/ khyod la sus lung bstan gsungs/ nga la bla ma pantre pas bstan zhus
pas/ ngas 'jam pa'i rdo rje la gnang ba ma thob pas/ khyod rang sdod khom na lo gcig nas dbang bskur bya gsungs/ de bzhin bgyid zhus pas/ 'o na khyod la mtha' 'khob kyi
mi ngan dang / gcan gzan dang / dug sbrul la sogs pas 'tshe ba byung dogs yod pas/ grong 'dabs

pha gi na bram ze mdog sngo ba mi rkang gi gling bu bzung ba gcig yod pas de dang 'grogs la ci za ci 'thung gi kha nas byin/ ci 'byor pa'i mchod pa dang bsnyen bkur gyis shig
ngas bar chad mi 'byung bar byin gyis rlob bo gsungs/ de bzhin byas pas lo gcig song nas/ da ngas lha la gnang ba thob pas dbang bya yi tshogs kyi yo byad tshol cig gsungs/
gser zho gang la 'bras khal bcu gsum blangs nas chang byas/ zho gang la sha dang / zho gang la spos la sogs pa gzhan dgos pa'i yo byad rnams bsgrubs nas khyer te/ rnal
'byor ma'i drung du phyin nas tshogs rdzas rnams phul/ gdan mang po yang tshang 'dug pa dang / rnal 'byor ma'i zhal nas/ mgron spyan drongs gsungs pa la/ bdag gis mi
rnyed zhus pas/ 'o na kha sang gi grogs po bram ze de bos gsungs nas bos pas/ bram zes skra gseb nas mi rkang gi gling bu phyung ste bus ma thag phyogs bzhi mtshams brgyad
nas

dpa' bo mkha' 'gro dang / rnal 'byor pho mo lugs mi 'dra ba du ma/ zhing skyong bka' sdod bsam gyis mi khyab pa 'dus nas gral la 'khod cing tshogs kyis tshim par byas pas mnyes
te dbang bskur yongs su rdzogs par gnang / de nas tshogs gral de'i khrod nas grub thob brgyad cu rtsa lnga byon nas/ lo tsA ba khyod dngos grub gang 'dod gsungs/ de
dus dngos grub gang 'dod zhus pas 'ong ba la/ lo tsA ba thugs cung zad zhum nas gzhan zhu ma spobs/ bdag bod du gtsug lag khang mang po bzhengs pas/ de rnams su chos skyong
re zhu zhus/ grub thob kun bzhad gad mdzad cing / so so'i chos skyong re re gnang nas lo tsA ba'i g.yog byed par bka' bsgos/ de nas slar yang rnal 'byor ma'i drung du
gdams pa rgya mtsho ltar gsan cing thun mong ma yin pa'i gdams pa lnga gnang ste/ thugs dam du gsang ba 'dus pa'i gdams pa/ uShNi Sha

sbyor ba yan lag drug pa/ sgrol ma'i sgrub thabs/ chos skyong 'di'i gdams pa ma lus par gnang zhing / lhag par chos skyong gi dbang gi dus su bram ze khyod kyis kho'i g.yog
gyis shig khos ci bsgo ba bzhin 'phrin las rnam pa bzhi 'bad med du bsgrub par bya dgos so/ /zhes bka' bsgos nas dngos su gnang ba de ni chos skyong yid bzhin gyi nor bu
lta bu nyid yin pas/ byin rlabs kyi brgyud pa bar ma chad pas bsgrub thag nye ba'i man ngag dam pa shin tu rtsis che ba 'di yin no/ /de nas bla ma gnyan lo tsA ba de nyid
kyis rgya gar kha che khri gdan nas pu hrangs su byon pa'i tshe/ bal yul phan chad bram ze dang dngos su 'grogs shing / khres po 'khur ba sogs g.yog gang dgos bram zes
byas/ de nas chos skyong rang gi gsung las/ da phyin chad nged kyi gzugs rgyun par dngos su mi snang bar byed/ nam dgos dus dngos su 'ong / dus rtag tu ban chung gi gzugs
su sprul na/

nga bod kyi lha 'dre gdug pa can 'dul ba sogs la mngags par 'ong zer ba la/ bla mas kyang de bzhin du gnang ste/ de nas ban chung nye gnas kyi tshul du mdzad nas byon pas/
mnga' bdag btsan lde'i bsam pa la/ nga rgyal po yang yin/ mnga' ris stod na nga las grags che ba dang / dbang stobs che ba med pas/ lo tsA ba nga la mjal du 'ongs nas phyag
'tshal thang snyam/ bla ma gnyan gyi thugs dgongs la/ nga rgya gar gyi grub thob rnams kyi slob ma lo tsA ba yin/ khyad par rdo rje gdan pa bla ma pandre pa rin chen grags
pa/ mar me mdzad bzang po rnams kyi chos rgyud 'dzin pa yin pas/ btsad pos nga la phyag dang sna len sogs byed thang snyam nas/ bla mas tshong pa mang po dang 'grogs
nas byon dus mnga' bdag la rgya gar nas phra ma byung ste/ gnyan lo zer ba 'dis rgya gar gyi ngan sngags thams cad bslabs nas song pas/ der sha ma mi byed do zer ba dang
/ rgyal

po yang chags che bas 'khrul nas bden du rung snyam/ blon po dpa' rtsal dang ldan pa rta pa sum cu bla ma 'grong du btang pas/ bla ma'i mnal lam du rgyal pos brdzangs pa'i
blon po sdig can rnams yod par mkhyen te/ tshong pa rnams la phye phud sdus shig nged rang tsho la bar chad cig 'ong bar 'dug pas chos skyong la gtor ma chen po gtong dgos
pa 'dug gsungs gtor ma'i rgyu la spos 'bru sman sogs btab nas phul/ zhing skyong chen po tsa turmu kha 'di la gsol ba btab pas/ sngags bzlas pa tsam gyis tshong pa rnams
kyi mthong snang la mon pa sngon po lnga gar byed pa/ bro byed pa gnyis/ gri skor byed pa gnyis/ jo mo zhwa thebs can gcig 'khor bka' skyong mang po byung ba mthong skad/
de nas rlung nag 'tshub mas mtha' bskor/ bla ma dpon slob dbus su bcug nas byon pas/ blon po rnams kyi mthong snang la/ rlung nag 'tshub ma'i gseb

na a tsa ra gri skor byed pa gnyis min pa gzhan ci yang ma mthong ngo / /de'i mon pa gar byed pa rnams dang / a tsa ra gri skor byed pa 'tshub nag dang bcas pa ni/ chos skyong
'di'i rtags dang / mon pa bro byed pa ni yi dam sgrol ma'i las mtha'i nus pa dang / jo mo zhwa thebs can ni gnod sbyin gyis las sgrub pa'i rtags yin par bshad la/ de
nas blon po rnams kyis phyir log 'ongs pas/ bla ma dpon slob phebs grub 'dug pa dang / lo rgyus rnams rgyal po la zhus pas/ mnga' bdag rgyal po'i bsam pa la bla ma 'di chos
skyong bran du bkol nus pa zhig 'dug snyam nas 'gyod pa skyes te bab btang / bshags pa phul zhabs spyi bor blangs pas rgyal po rang ma grongs tsam byung rung / blon po
la la khrag bskyugs te shi la la brgyal/ la la smyo/ la la rengs/ la la 'bog ste thams cad shi ba dang 'dra bar byas nas chos skyong bran

du 'khol bar grags so/ /gzhan yang lam bar la lo tsA ba dpon g.yog la gnod pa che ba byung ba rnams su bla mas chos skyong la gnas der bar zhag gcig mdzod cig gsungs pa rnams
su rims nad thu ba re byung / gnod pa chung sa rnams su lo tsA bas chos skyong la gnas der nya mgo zhig non zhig gsungs pas/ der rims nad chung ba re byung nas lo tsA
ba dpon g.yog la gnod pa byed mi byung tshad shi skad/ de nas rim gyis phebs te lo tsA ba'i gnas gzhi dar lung dang snar thang byang chen dang / dpon gsum 'ong kha/ dpal
ldan sa skya'i phu gnam kha'ub skyed lhas rnams su bzhugs nas/ gnas de dag tu mgon khang gtsug lag khang bzhengs nas phyag nas mdzad/ chos skyong 'di la bka' gtad mdzad dus
gtsug lag khang la me 'bar te me 'bar gyi gtsug lag khang zhes grags/ de bzhi la bod kyi me 'bar gyi gnas bzhi dang / te si/ bsil

ba'i tshal/ po ta la/ ha ha rgod pa'i dur khrod bzhi la rgya gar gyi me 'bar gyi gnas bzhi zhes pa'i tha snyad kyang bla ma dag bzhed do/ /gnyan lo chen pos bla ma gnam kha'ub
pa chos kyi rgyal mtshan la chos skyong 'di'i rjes gnang sogs gdams pa rdzogs par gnang / de'i las tshogs la brten nas kha'u'i mdun ri la bon po'i grong mang du yod pa
dang 'gras pa las/ lo gcig gi nang du bon po pho mo brgya tsam shi nas grong khyer brlag par mdzad pa ni chos skyong 'di'i nus mthu'i sgo nas yin pas nus mthu myur zhing
che bar grags so/ /de nas lo tsA bas bod du gtsug lag khang ha cang mang ba bzhengs ma thub pas/ bla ma'i thugs dgongs la chos skyong 'di rnams rgya gar du brdzangs na
legs pa 'dug dgongs te/ lan gcig mchod gtor rgyas pa gcig phul nas/ da nged kyis lha khang mang po bzhengs mi thub pas/ khyed rang rnams rgya gar du byon cig ces

de ltar du gsol bas/ chos skyong gzhan rnams rgya gar du gshegs te/ de'i rtags su mi mang po'i mthong snang la/ bya rog bsam gyis mi khyab pa byung nas gtor ma zos te thams
cad rgya gar gyi phyogs su 'phur nas song ba mthong ba dang / mi kha cig gis thug bcom dang 'ur sgra chen po thos pa byung / de dus chos skyong 'di'i gsung gis/ nga ri sul
gyi rnal 'byor mas khyod kyi g.yog la brdzangs pa de bor nas phyin na bla ma'i dam tshig dang 'gal bas mi 'gro zer te log ma 'dod pas/ chos skyong gzhan las kyang bla
ma'i dam tshig la rtsi bas/ dam tshig gi mgon po zer ba'i rgyu mtshan yang de yin par snang / de nas dus ring zhig lon pa na/ bla ma gnyan lo sku mya ngan las 'da' khar/
chos skyong gi rnam 'phrul ban chung de la/ nga mya ngan las 'da' bar 'dug pas/ kha'u'i brag rdzong na nged kyi bu'i mchog bla ma gnam kha'u pa chos kyi rgyal mtshan zhes
bya ba

yod pas/ de'i drung du song la nga la ji ltar byed pa bzhin khong gi g.yog tshul bzhin du gyis la/ khong mya ngan las 'das pa dang rgya gar 'phags pa'i yul du gshegs shig ces
bka' gnang ba dang / bka' bzhin gnam kha'ub tu byon nas bla ma gnam gyi nye gnas mdzad do/ /de nas dus ring zhig lon pa dang / zhing skyong chen po 'di nyid bod kha ba
can 'dir bstan pa bsrung bar bzhugs pa'i rten 'brel gyis/ nyin gcig kha ba bu yug 'tshub pa zhig dang bstun gsol chu 'chu ba'i skyogs ri 'gram gyi chu khar lus pa/ kha'u'i
brag rdzong gi rtse'i sgrub khang gi dkar bsang nas phyag ring brkyangs nas bzhes pa/ bla ma gnam gyis gzigs pas/ khyod la gzhan las rtsal che zhing rdzu 'phrul du ma
ston pa zhig 'dug pa dang / khyad par da lan gyi rdzu 'phrul gyis skyogs len lugs de bzhin ngo mtshar che bas sprul pa yin nges su 'dug pas/ sku dngos su ston

pa zhig 'tshal zhes gsol ba btab pas/ bla ma de skad mi gsungs pa zhu/ nged rang gnyis ka la mi legs gsungs pa la slar gsol ba btab pas/ nga dam tshig bsrung du chug sngon
ri sul gyi rnal 'byor ma'i bka' bzhin bla ma gnyan gyi phyag phyi byas/ da yang bla ma gnyan gyi bka' bzhin khyed nam gshegs bar phyag phyi byas mthar rgya gar la 'gror chug
gsungs/ slar nan gyis gsol ba btab pas/ des na bla ma rang skrag pa'i snang ba cung zad ma skyes pa mdzod gsungs nas zhal bzhi yongs rdzogs kyi zhal gzigs shing / sku
nam mkha'i khams khyab pa zhig sprul pa dang / zil che bas bla ma cung zad cig bde stong gi ngang du rtog med du gyur/ de las sangs te gzigs pas chos skyong gi sku sngar
bzhin 'dug pa dang / shangs mtshal cung zad byung ba'i rkyen gyis shangs mtshal gyi ras la sku de ji lta ba bzhin g.yas dkar g.yon dmar yod pa bris tshar mtshams gzigs

snang gi sku de nyid 'ja' 'od kyi rnam pas sgrub khang gi brag skyibs la thim pas/ dus ding sang gi bar du kha'u brag rdzong gi gtsug lag khang na tsa turmu kha dngos su bzhugs
par grags shing / bris sku de yang bla ma gnam gyi zhal gzigs mar grags pa da lta yang brag sgo rang na bzhugs so/ /rje btsun gnam kha'ub pa de nyid kyi drung du brtse
ba chen po dpal ldan sa skya pa kun dga' snying pos/ chos skyong 'di'i rjes gnang / man ngag sogs chos skor rdzogs par gsan cing rjes gnang tsam ni gnyan lo tsA ba'i drung
du'ang gsan par mdzad la/ spyir mgon po 'di la phyi bram ze ltar sgrub pa/ nang zhing skyong ltar sgrub pa/ gsang ba stobs 'phrog dbang po ltar sgrub pa dang gsum du
yod cing / phyi ma la yang bsnyen dus kyi mgon po/ sgrub dus kyi mgon po/ las sbyor gyi mgon po/ las bzhi so so'i mgon po la/ dkar po tshe 'phel/ ser po

rgyas byed/ dmar po dbang bsdud/ drag po bgegs 'joms rnams dang / gzhan yang spogs chog gi mgon po/ gnad dbab kyi mgon po/ shi sa bstan pa'i mgon po ste/ de rnams la rjes gnang
mi 'dra ba re re dang / bram ze sngags gtad du grags pa'i zab mo'i mthar thug de nyid sogs nus ldan du bya ba'i rjes gnang gi skor mang po dang / man ngag gi skor la
bdag chen blo gros rgyal mtshan gyis dkar chag gi them yig ma mdzad kyang / chos skyong 'di'i skor rnams phyogs gcig tu bsgrigs pa'i phyag dpe'i bzhugs byang gi mjug na/
rang la ma dris par gzhan gyis man ngag brkus pa dang / po ti 'di phral ba sogs byung na dpal mgon gnyan pos ma thogs par chad pa chod cig 'khon sa skya pa blo gros kyi
zab chos te/ kun gyi thun mong ma yin no/ /zhes pa'i phyag yig 'debs par mdzad pa'i pod chung du longs pa tsam bzhugs

pa de nyid dang / sa skya pa'i bstan 'dzin ngor phyogs nas brgyud pa'i mgon po'i chos skor gyi po ti ser pod du grags pa'i nang na yang / 'di'i man ngag gi yig skor mtha' yas
pa zhig bzhugs shing / yang rdzong phyogs kyi sa skya pa'i bstan 'dzin rnams las brgyud pa'i zhal bzhi pa'i man ngag gi skor gyi po ti la/ mus srad pa rdo rje rgyal mtshan
gyis mdzad pa'i dkar chag dang bcas pa bzhugs pa dang / dus phyis rje btsun sa skya pa'i snyan brgyud kyi man ngag kun gyi bka' bsdu ba po lta bur gyur pa mkhas pa'i
dbang po tshar chen blo gsal rgya mtshos chos skyong 'di'i chos skor rnams mkhas grub kyi bla ma bdun las nos te/ 'di'i man ngag gi skor zab dgu de dag 'khrugs pa dang 'thor
ba'i skyon spangs pa'i phyir/ dkar chag gi yi ge khyad par can mdzad pa sogs lugs 'di'i chos skor gyi yi ge po ti longs pa dang / sil bur bzhugs pa sogs du ma zhig snang
zhing /

mgon po 'di'i man ngag gi bzhugs tshul gyi khog khrigs bla ma gong ma rnams kyi gsung las 'byung ba bzhin cung zad brjod na/ 'di la brgyud pa rnam par dag pa gsum las 'ongs
pa'i gdams ngag gi srol gsum yod de/ paNDi ta 'bum phrag gsum pa nas brgyud pa dang / shrI paNDi ta ta thA ga ta rakShi ta las brgyud pa dang / kharsa pA Ni'i ri sul gyi
rnal 'byor ma ku sA li chen mo nas brgyud pa dang gsum gyi dang po ni/ mgon po gdong gnyan can nam las sbyor gyi mgon por grags pa de nyid de/ 'di'i man ngag gi skor rnams
yin la/ gnyis pa paNDi ta 'bum phrag gsum pa nas brgyud pa ni/ bdag mdun mgon po zhal khra can nam sgrub dus kyi mgon por grags pa la byed cing / las bzhi bye brag sgrub
tshul shin tu zab pa zhig snang bas/ 'di'i skor gyi yi ge rnams yin zhing / gsum pa ri sul gyi rnal 'byor ma las brgyud pa la/ zab cing rgya che ba phyi'i sgrub skor/
rdo

rje lus la gnad du bsnun pa gsang ba'am nang gi man ngag snying nang gi khrag lta bu khyad par gyi man ngag gsum las/ dang po ni/ yid ches shing khungs btsun pa'i phyir du
brgyud pa'i lo rgyus kyi skor/ nus ldan du bya ba rjes gnang gi skor/ rtsa bar gyur pa bsnyen sgrub las gsum gyi skor/ gsal byed du gyur pa lhan thabs sam yan lag gi skor/
'phral du nye bar mkho ba gtor chog dang bskang ba bstod bskul gyi skor rnams su yod cing / gnyis pa ni rdo rje'i lus la gnad du bsnun pa gsang ba'am nang gi man ngag ste/
de yang rtsa gsum 'khor lo lnga'i sgrub gzhi la/ bsgrub bya las bzhi'i mgon po bkod pa'i bsnyen sgrub las gsum gyi man ngag gi tshes 'dir zung 'jug rdo rje 'chang gi
go 'phang sgrub pa'i thabs dang / de'i cha rkyen las bzhi bye brag tu sgrub pa'i thabs ches zab pa zhig yin pa 'di nyid ston pa'i man ngag gi skor rnams yin zhing / gsum
pa snying nang gi khrag lta bu'i

man ngag la gnyis yod de/ ri sul gyi rnal 'byor mas bla ma gnyan la gdams pa'i thun mong ma yin pa'i shog ril nyer gcig dang / de las zab pa'i man ngag gi skor gnyis las/ phyi
ma la las bzhi'i mgon po'i sgrub tshul sogs man ngag mtha' yas pa zhig bzhugs shing / gzhan yang zhal gdams snying gi dum bur grags pa'i skor rnams dang / de rnams las
kyang ches zab pa yang gsang ha la nag po'i be'u bum ma yig bu yig dang bcas pa sogs mdor na mthu ldan gnyan gyi mgon po gdong bzhi pa'i chos skor zab cing rgya che ba
zhig rje btsun sa skya pa rnams las brgyud de/ da lta'i bar du rgyun ma chad par bzhugs pa'i chos skor de thams cad ma tshang ba med pa kho bo cag gis don gnyer cher bgyis
nas yongs 'dzin dam pa bka' drin can dag las legs par nos pa 'di yang bla ma dang bstan srung gi thugs rje las byung bar nges la/ zhing skyong dur khrod bdag po'i chos
skor rnams

ji ltar byung ba'i tshul ni/ sngon khams pa rga lor grags pa khams aM tshangs pa zhes pa'i brgyud pa khungs btsun pa'i rigs su 'khrungs nas/ der khong dal 'byor don yod bya
bsams te/ dbus gtsang na bstan pa yod zer 'ongs pas/ de'i dus na sha ra ba grags che bas gdams ngag zhus pas/ mi rtag pa bstan/ de la khong na re/ de go nas chos byed pa
yin mod/ de bas zab pa gcig med dam zhus pas/ med gsungs/ 'di la chos rje pa'i gsung gis/ sha ra ba khong bshad pa byed tsa na/ shes rab can sgrog tu mi gzhug dad pa can
g.yang la mi skyur ba'i 'ud yod de/ rga lo la bdag gzhan brje ba zhig ston thang pa la gsungs shing / sha ra ba'i drung der gtsang phyogs pa'i dge bshes drag pa tsho 'ang
'dug pas/ de ru phyin kyang med nges snyam ste rgya gar du byon pas/ nyang stod rtsa mi lo tsA ba dang mjal/ khong yang bod byung bas dgyes

te/ 'dir sdod ngas chos dang 'tsho ba gnyis ka bya zer bas bod snyam po la nyan pa mi yong / paNDi ta gcig la nyan bsams te byon nas rgya gar na su mkhas dris pas/ a bha ya
mkhas zer/ der 'gro bsam pas/ paNDi ta gcig mdo li la bteg byung bas/ su yin dris pas a bha ya yin zer/ gar bzhud byas pas/ tsa mi la chos nyan du bzhud zer/ 'o na mi phan
pa 'dug snyam khong can phyin/ dbang zhus dus 'khor tshar gcig gsan/ rdo rje gdan gyi mchod khang du sbyor drug bsgoms pas/ mtshan mo'i rnal 'byor rdzogs mthong lam skye
la khad par song ba dang / 'dzim los kyal ga byas te/ rga chung pa byas pas skad ma byung / khyod dang skad mi ster 'dug ste/ ma ga ta thams cad du ru kas khengs pas/
nged thams cad 'bros gyin yod do byas pas snying sngangs te/ nga 'bros sgo phye zer/ ku re yin byas kyang ma lo/ tsa mis khyed

rang kha 'gras pa'i ku re yin/ 'jigs na nged kyis kyang chos 'dir bshad kyi/ bar chad yin byas pas/ bar du bcad zin nga'i snying 'gas par 'dug go sgo phye zer sgo brdungs/
der phye bas smyo nas tsA mi dpon g.yog po mi sod la bkod/ dgong gcig bros bdas pas kyang ma zin/ nangs par btsal bas lha khang gcig gi nang du dbang phyug gi rten gcig gi
phrag gong na sgom du song 'dug ci yin byas pas/ mdang 'dir 'ongs 'dug 'jigs pa snyam byed/ der 'jigs rgyu med/ 'jig rten na che ba dbang phyug chen po yin te/ nga'i yi
dam dus 'khor gyi gdan na yod pa yin snyam ste 'dzegs pas 'dir thar/ der sgom du song 'dug zer/ der rgya gar na gdam ngag su che zer ba la dris kyang ma phan/ de nas rtsa
mi'i gsung gis/ da khyod kyi 'di la rgya gar na ni phan pa mi 'dug bod na bla ma sa skya pa bya ba rnal 'byor dbang phyug

gi gdam ngag la mkhas shing / de'i sprul par yang grags pa zhig yod 'dug pa de can song zer bas khams 'dus par song bas/ rgyags dang go lag ci yang med par de ka la zengs song
bas/ skyid grong du sleb sleb grang ba'ang ma tshor/ der mi rims nad kyis shi ba'i ra cog gcig gyon nas/ na la rtser bla chen bzhugs par sang nyin sleb pa'i do nub/ bla
chen gyis kyang thugs mkhyen gyis dgongs nas/ nye gnas la sang nyin su byung ba de thongs shig gsungs pas/ gzhan ni ma byung / mi smyo ba 'dra ba zhig byung nas/ nga bla
chen la mjal zer/ da lta sku mtshams la bzhugs yod mi mjal byas pas/ gzhan dang mi mjal yang / nga dang mjal ba zhig yin gyis dang zer/ sgo srung pa brdungs nas nang du
zhugs nye gnas kyis sgo mnan pas/ bla chen gyis thongs gsungs/ drung du slebs pa na/ khyed bla ma sa skya pa chen po yin nam zer/ yin gsungs pas/

der dang po chos la 'ong lugs/ rgya gar du phyin pa khams 'dus byung tshul sogs bshad nas gegs sel zhu zer ba la/ dbang ni tsa mis bskur bas go chod pa mdzad nas/ de ma thag
gdam ngag bstan te bsgoms pas/ sngar gyi sgom gyis brlan yod pa dang / snying rus che bas/ dmigs pa lan gcig gnyis rang gis bsangs drag der rga los brgyad stong pa gcig
spyi bor bzhag nas/ rgya bod gnyis na khyod las gdam ngag che ba yod re zer ma bsgags pa'i mna' zhig bskyal/ de nas bla chen gyis/ da khyed la yon tan zhig skyes pas tsa
mi can song la sgoms gsungs pas/ de tsa na sos ka yin pas tshad pa byung gis dogs nas dgun 'gro snyam tsa na grub thob yin zer grags pa chen po byung / chag stod 'brog pas
spyan drangs/ rgya gar la ni ma thon/ de nas brgyud de dbus kyi byang skyabs su byon/ sha ra ba dang

mjal bas bka' bkyon byung / rga lo khros nas dkar yol sa la brdabs pas/ gral gang gi phor pa sa la lhung / de la sogs pa'i rdzu 'phrul du ma bstan nas khams su byon pas longs
spyod chen po byung zhing / bstan pa dang sems can gyi don phyogs med du rgyas par grags/ de lta bu'i rga lo nyid kyis nor skyong dur khrod kyi bdag po yab yum gyi rjes
gnang / de'i rgyud gsang ba snying gi 'khor lo/ sgrub thabs bai ro tsa nas mdzad pa/ gzhan yang bsnyen sgrub las gsum zhal gdams kyi man ngag thor bu ba du ma dang bcas
pa'i chos skor rdzogs par mkhas pa bai ro tsa na las ji ltar gsan pa bzhin dpal brtse ba chen po nyid la phul zhing / de nas da lta'i bar du brgyud pa bar ma chad par dar
rgyas su bzhugs pa bzhin/ kho bo cag gis kyang rjes gnang nos nas rgyun ring lon pa'i rjes su don gnyer dang rtsol ba cher byas nas 'di'i rgyud dang / man ngag gi yi ge

gsar rnying yongs su rdzogs pa nos pa lags/ 'khon sa skya pa'i bka' srung dkar bdud lcam dral phur srung bcu gnyis dang bcas pa'i chos skor rnams byung ba'i tshul ni/ bod 'dir
bstan pa snga dar gyi dus su slob dpon rin po che padma 'byung gnas kyi dngos slob 'khon ston chen po klu'i dbang po dang / gcung rdo rje rin chen gnyis kyis chos skyong
dkar mo nyi zla lcam dral dang phur srung ma mo sde gsum gyi man ngag rnams slob dpon nyid la gsan te/ klu'i dbang pos yer ba'i brag la sgrub pa mdzad pas grub pa brnyes
te/ mkhas grub kyi grags pa cher byung / gcung rdo rje rin po ches kyang sgrub pa mdzad pas/ yi dam lha'i zhal gzigs shing grub pa thob ste mtshan grags thon/ de nas
'khon shes rab yon tan nas bzung / 'khon rog shes rab tshul khrims dang / 'khon dkon mchog rgyal po sku mched kyi bar du byon pa'i 'khon ston gong ma

de thams cad kyis/ yang dag dang phur pa la thugs dam gyi mthil mdzad pas grub pa brnyes/ chos skyong dkar bdud lcam dral dang / phur srung bcu gnyis la mdzad pas nus pa thon
pa sha stag byung / 'khon rog shes rab tshul khrims sku mched kyi skabs su sngags pa za 'dod can mang pos/ dbang phyug ma nyi shu rtsa brgyad kyi mgo brnyan gyon/ phyag
mtshan so sor khyer/ ma mo ral pa can gyi rnga stabs dang bcas nas khrom gyi dbus su 'cham gyin 'dug pa/ gcung dkon mchog rgyal pos gzigs nas gcen la zhus pas/ 'khon rog
gi gsung las/ da gsang sngags 'chol par spyod pa zhes bya ba'i dus byung bas/ da phyin chad rnying ma la grub thob mtshan nyid pa dkon pa yin/ rang la yod pa rnams rang
nyid dbang che ba yin pas/ rang gi dpe cha rten gsum rnams gter du sbed gsungs nas sbas pas/ dkar bdud kyi cho 'phrul cher byung nas/ yang phur gnyis kyi chos skor dang
/ chos skyong rang gi skor

rnams sbed ma thub pas/ phyis kyi gdung brgyud rnams kyis yang phur gnyis la thugs dam mdzad cing / chos skyong dkar mo nyi zla lcam sring la dus gtor ma chag pa mdzad pa 'di
byung ba yin pas/ des na 'khon sa skya pa'i yab chos yang phur gnyis kyi thun mong ma yin pa'i chos skyong dkar bdud lcam dral phur srung dang bcas pa'i man ngag yongs
su rdzogs pa rje btsun kun dga' snying pos rang gi yab 'khon dkon mchog rgyal po la gsan pa nas bzung / da lta'i bar du rgyun ma chad pa bzhugs pa las/ kho bos kyang 'di'i
rjes gnang sngon du 'gro ba'i sgo nas sgrub skor gyi man ngag la yang / bzhi thog bla brang gi rgyab kyi nyi zla phug par 'khon rog la chos skyong gis zhal dngos su bstan
nas gnang bar grags pa'i yi ge rnying ma'i skor rnams dang / bdud rgyal gyi rgyud zab mo man ngag dang bcas pa gzhan yang bla ma brgyud pa rnams kyis mdzad pa'i man ngag
gi yi ge gsar rnying

du ma zhig yod pa dag kyang zhib tu thob bo/ /de ltar bstan srung rgya mtsho'i mnga' bdag tu gyur pa'i sa skya'i bla chen kun dga' snying po de nyid kyi rnam par thar pa cung
zad brjod na/ gcen 'khon rog shes rab tshul khrims kyis gcung 'khon dkon mchog rgyal po la nga ni rgas 'dug khyod gzhon pa yin pas gsang sngags gsar 'gyur slobs/ de yang
da lta 'brog mi shAkya ye shes mkhas pas der rgyugs gsungs pa la der ma thon/ 'khyin lo tsA ba la kyai rdo rje'i dbang zhus rgyud gsan/ rgyud cung ma rdzogs pa la 'khyin
lo grongs/ chos 'phro 'brog mi'i drung du zhus gsungs pa ltar zhur byon pas/ khyod kyis pha shi nas mes pho bsnyegs pa legs gsungs nas dgyes/ phyis yul zhing 'ga' btsongs
nas rta bcu bdun dang / rtswa rin nor bu'i 'phreng ba dang bcas pa phul/ gsung ngag rin po che zhus/ lam skor cha lag 'ga' re gnang / khyad par rgyud gsum gyi bshad pa
rgyas par gnang nas/ bshad bka' 'dzin pa'i bu

chen lnga'i nang nas mchog tu gyur/ gzhan yang 'gos lo tsA ba la gsang 'dus kyi skor gsan/ u rgyan gyi paNDi ta shes rab gsang ba la thig le lnga'i skor/ rma lo tsA ba la bde
mchog dang grub rnying gi skor la sogs pa gsan/ gzhan yang mal lo tsA ba/ ba ri lo tsA ba/ pu hrangs lo tsA ba/ gnang kha 'ub pa sku mched/ 'khon dge tshul/ skyu ra a
seng la sogs pa bla ma dam pa mang po la sems bskyed dbang bshad man ngag mtha' yas pa gsan nas sngags gsar rnying mtha' dag gi bdag por gyur/ g.ya' lung 'jag gshong du yab
dang gcen gyi phyi rten bzhengs/ de'i nang du seng lding gi phur pa byin rlabs can gcig bzhugs/ bra bo lung par dgon chung gcig btab nas lo 'ga' bzhugs pas ding sang sa
skya gog por grags so/ /de'i tshe dpon slob rnams kyis skyo bsang la byon/ ri kha nas gzigs pas/ dpon po ri glang po che nyal ba

'dra ba'i mkhal khung g.yas pa'i thad na sa dkar zhing snum pa chu g.yas su 'bab pa la sogs pa bkra shis ba'i dge mtshan du ma dang ldan pa gzigs nas 'dir dgon pa gcig btab
na bstan pa dang sems can la phan pa rgya cher 'byung bar dgongs te/ de skor gyi sa cha spyi'i bdag po jo bo gdong nag pa la zhus pas kyang gnang / sgos kyi bdag po zhang
zhung gu ra ba dang ban dhe grong bzhi lha yi grong bdun bya ba yod pa la/ nga 'dir dgon chung gcig byed 'dod pas/ khyed rnams la 'gal ba mi yong na/ khyed rnams la rin
gcig kyang 'jal gsungs pas/ rin ye mi 'tshal cis kyang mdzad par zhu zer/ 'on kyang phyi rabs tshun chad la 'thad gsungs nas/ rgod ma dkar mo gcig nor bu'i 'phreng ba/ mo
gos gcig la sogs pa gnang nas/ mon grog man 'bal grog yan bla ma bdag par byas/ bla ma 'di'i dgung lo bzhi bcu bzhes pa bag yod ces bya ba chu mo glang gi lo/ 'dzam gling
na

nyi zla ltar grags pa mkhas shing grub pa brnyes pa'i gang zag bgrang ba las 'das pa 'dus pa'i skyed tshal/ chos dang zang zing gi dpal 'byor 'gran zla dang bral ba'i gnas
dpal sa skya'i gtsug lag khang chen po thog mar btab pa yin no/ /'di nas bzung ste dpal ldan sa skya'i gdung brgyud ces nyi zla ltar grags so/ /de lta bu'i bla ma des dgung
lo bzhi bcu pa nas re dgu'i bar lo sum cu tham pa gdan sa mdzad/ gdul bya dpag med smin grol la bkod nas/ re dgu pa lcags pho rta'i dbyug gu zla ba'i tshes bcu la ngo
mtshar ba'i ltas du ma dang bcas te sa skya nyid du bde bar gshegs so/ /bla ma de'i jo mo rdo rje phyug mo la sras ye ma byung ba'i ngang nas dgung lo nga dgu bzhes pa'i
dus su/ bla ma gnam kha'u pas thabs legs kyis nyo chang dang zhag sa 'tshol du bcug nas/ mkha' 'gro ma'i rnam rol gu ra ma jo mo zhang mo'i sar zhag gcig bzhugs pas sras
gcig

'khrungs pa ni/ rnal 'byor dbang phyug birWa pa'i rnam 'phrul sa chen kun dga' snying po yin no/ /'di cung zad mngon du gyur pa na bla ma la zhus pas/ de yongs su re nas thabs
byas pa yin/ da nga rang gis bskyangs nas mthar phyin par byed pas/ kha'u skyed lhas kyi sgrub khang dang nye ba'i dben sar khang chung bzos gsungs/ der gsang stabs su
bzhugs pas chu pho spre'u la 'khrungs/ 'khrungs nas kyang rdo rje phyug mo la gsang ba khong gis tshor nas/ khyed kyi gdung brgyud 'di chad du phangs pa yin/ zhang mo la
sras yod 'dug pa legs/ nga la gsang mi 'tshal/ da nga la nor gzhis mi dgos pa yin zer nas sa skya'i mchod zhing chen mo ma gtogs pa zhing dang nor rdzas thams cad zhang
mo la gtad do/ /de nas dgung lo bcu gcig gi bar la yab kyis legs par bskyangs te/ dbang bshad man ngag phal mo che gnang / bcu gcig pa la yab gshegs/ zhal chems la dgon
pa 'di klu rgyal

gtsug na rin chen gyi pho brang steng na yod pas dpal 'byor phun sum tshogs pa 'byung yang / phyis blo rtsings pa'i skyon 'ongs nyen yod pas/ nga'i phung po ma nyams pa 'di
grog po 'go ltum 'di'i ya snar mchod rten brtsigs la zhog gsungs pa dang mthun par/ rtsis mkhan gyis kyang gshegs rdzong gi chos 'khor dang / gdan sa bsko ba dang / phyi
rten brtsigs pa rnams dus mnyam na grub na dar rgyas phun sum tshogs pa 'byung zhes lung bstan pa bzhin du yum na re/ thog gcig la gdan sa gzhan gcig ma btsal na/ jo sras
kyi slob gnyer la gnod zer nas/ ba ri lo tsA ba g.yu mkhar mo na bzhugs pa gdan drangs nas gdan sar bsko ba dang / 'phrang brag dmar gnyis kyi dge 'dun bsags nas chos 'khor
byed pa/ zhal chems dang mthun pa'i phyi rten bzhengs pa rnams nyin gcig la bsgrubs pas phun tshogs kyi 'gram thams cad things so/ /bla ma 'di la sku che ba'i yon

tan bsam gyis mi khyab ste/ gdung brgyud thams cad kyi nang na 'di nyid mchog tu gyur pas rnam thar rgyas pa gzhan du shes par bya la/ 'dir mdor bsdu na/ rang don dang gzhan
don gyi yon tan no/ /dang po la lung dang rtogs pa'o/ /lung la thun mong ba ni/ gzhon nu nyid nas klog dang yig rtsis/ bzo dang gso dpyad/ lugs kyi bstan bcos sogs la shin
tu mkhas pas kun gyis ya mtshan du 'dzin no/ /thun mong ma yin pa ni/ ba ri lo tsA ba'i zhal nas/ khyed jo sras kyi bya ba slob gnyer byed dgos/ de la shes rab dgos/
de'i lha 'phags pa 'jam dpal yin pas 'jam dbyangs a ra pa tsa na 'di sgrubs gsungs nas rjes gnang mdzad/ 'jam dbyangs brag phug tu sgrub pa zla drug mdzad pas zhal mngon
sum du gzigs nas/ 'jam dbyangs kyi thugs ka nas ral gri bdun brgyud gcig byon thugs kar thim/ de bla ma la zhus pas/ khyed kyi brgyud pa 'di la 'jam dbyangs bdun brgyud

gcig 'byon par 'dug gsungs/ sngon jo bo chen pos kyang sa skya yongs pa'i yul phyogs la phyag mdzad nas/ 'dir 'jam dbyangs kyi sprul pa bdun 'byon par 'dug gsungs pa dang mthun/
'jam dbyangs grub nas gsan sbyong la mdo'i phyogs ni/ rong ngur smrig gi brang ti dar ma snying po/ de'i zur chos pa bla chen mi dig byang chad pa khyung rnams la sa
sde lnga sdom gnyis la sogs pa chos mngon pa mtha' dag gsan/ nyang stod pa khyung rin chen grags/ grom pa g.yu rtse ba mes lhang tsher la tshad ma rnam nges/ rigs thigs/
chos mchog che chung / dbu ma rang rgyud shar gsum la sogs pa dbu tshad ma lus pa gsan/ gnam kha'u pa la byams chos bslab spyod/ dkon brtsegs/ phal chen la sogs pa spyod
phyogs ma lus pa gsan/ sngags kyi phyogs la/ yab dang 'khor dge chu ba la pha chos yang phur bde dges gsum la sogs pa ma lus pa dang / bla ma

gnam kha'u pa la gsang 'dus lugs gnyis 'grel pa cha lag dang bcas pa sogs dang / bya spyod yo ga'i skor ma lus pa gsan/ mal lo tsA ba la bde mchog gtso bor byas pa'i rgyud
dang man ngag mtha' yas pa gsan/ ba ri lo tsA ba la yang gsang 'dus dang gshin rje gshed skor/ mahA mA ya/ sangs rgyas thod pa/ rdo rje gdan bzhi la sogs pa mtha' yas pa
gsan cing / rgya gar shar nub sogs kyi mchod rten byin rlabs can thams cad kyi sa sna bsdus nas sa skya'i rnam rgyal 'bum par grags pa bzhengs/ sangs rgyas 'od srung gi sku
gdung la sogs pa sku gdung ring bsrel rten gsum byin rlabs can mtha' yas pa bzhugs pas byin rlabs shin tu che bar grags pa 'di/ bla ma ba ri lo tsA bas gtso bor bdag rkyen
mdzad nas bsgrubs te/ sa skya'i gdan sa lo brgyad mdzad nas/ sa chen dgung lo nyi shu'i steng du che 'don bsko bzhag mdzad de/ ba ri ba nyid bar phug tu gshegs so/ /zhang
ston chos 'bar la gsung ngag

rin po che lam skor cha lag dang bcas pa thams cad ma lus pa gsan te/ de ltar na sa chen 'di dang por mdo sngags phyi nang lung rigs kyi gsung rab mtha' dag tshar re gsan pa
tsam gyis mkhyen pas/ ma gsan pa'am mi mkhyen pa gang yang med/ snying rje dang bdag pas gzhan gces pa'i lhag bsam gyis 'brum bus na ba'i nad g.yog mdzad pas legs par gsos
nas rang nyid la 'gos te/ grongs la thug pa'i sdug bsngal dwang du blangs shing / gzhan yang slob gnyer gyi dus na yang bdag pas gzhan gces mang du mdzad/ phyis gzhan
don gyi tshe ni shin tu mang bar mdzad do/ /sbyor ba la bslab pa gsum las tshul khrims kyi bslab pa ni/ so sor thar pa'i dbang du byas na/ bla ma dge chu ba gshegs khar/
kun dga' snying po khyod rab tu byung nas 'khon tsho'i sde pa 'di skyongs shig gsungs pa'i zhal chems byung ba ltar/ rab byung bsnyen rdzogs la thugs shin tu spro yang /
bla ma gnam

kha'u pas bla ma mnyam po la nga gson po'i kha la nyon/ khyod rab tu byung ba bas ma byung na bstan pa la phan gsungs pa'i rkyen gyis rab byung mdzad dbang ma byung na'ang
/ dge bsnyen yongs rdzogs kyi sdom pa shin tu dag cing / tha na dge bsnyen gyi skyabs 'gro'i bslab bya lhan pa ser po la yang mi 'gom/ btsun chung rnams rdo sgor rgyag sar
byon nas/ tshe dang ldan pa bla gos gcig bzhes shig dge bsnyen rgad po phyag gcig 'tshal ba yin no gsungs shing legs par gus pa'i phyag mdzad/ gzhan de lta bu'i mdzad pa
bstan pa'i mnga' bdag bstan 'dzin kun gyi bla mar gyur pa sus kyang tshul de lta bu rmi lam du'ang sgrub par mi nus so/ /de bzhin du byang sems dang / gsang sngags kyi
sdom pa 'khor dang bcas pa la nyes ltung phra mos kyang ma gos pa'i blang dor shin tu bya dka' ba rnams kyang zhib tu mdzad pas tshul khrims kyi bslab pa mchog dang ldan/
lhag par ting nge 'dzin la/ spyir mnyam rjes kun tu zhi gnas

khyad par can gyi nyams dang mi 'bral/ khyad par rim gnyis kyi rnal 'byor mthar son/ yi dam dang bla ma zhi bar gshegs pa kun mnal lam dang mngon sum ci rigs par byon nas chos
gsungs/ the tshom gcod/ yang sgos rnal 'byor dbang phyug birWa pas rgyud sde bdun cu rtsa gnyis la sogs rgyud lung man ngag mtha' yas pa dngos su 'doms par mdzad do/
/lhag pa shes rab ni/ gsung rab mtha' dag gi tshig dang don la chags thogs cung zad kyang mi mnga' zhing / ma rtogs pa dang log par rtog pa dang the tshom mtha' dag myur
du gcod nus pa'i yang dag pa'i nges pa brtan po dang ldan zhing / chos gsungs pa thams cad kyang thugs nas gsungs/ ji lta ji snyed la gzigs pa rnam par dag nang na rtogs
pa khyad par can mnga' ba ltar/ phyi rol du grub pa'i rtags bstan pa yang / gzhan don mdzad dus nyin gcig la sku lus drug sprul te/ sa skya/ mnga' ris

'char kha/ zangs gdong ru khrod rnams su gdul bya mang po la lam 'bras gsungs pa gsum/ gung thang du bla ma mal gyi drung du dril bu chos skor gsan pa/ shab sgo lngar chos
'khor bskor ba/ 'bring mtshams mgron lha lcam gyi lha khang la rab gnas mdzad pa rnams dus tshod tshes grangs gcig la mdzad/ sku gshegs dus kyang sku'i bkod pa bzhi bstan
te/ gcig bde ba can/ gcig po ta la/ gcig u rgyan/ gcig gser mdog can du gshegs/ spur bzhu dus kun gyis yi dam zhal bzhi par mthong / la las brgyad par mthong ba yang bstan
pa sogs grub rtags bsam gyis mi khyab bo/ /gzhan don la sku dngos kyi gdul bya bla ma dge chu ba la dbang gsan pa'i sta gon gyi mnal lam dang mthun par/ zhang ston mnga'
brnyes chos 'bar gyis gsung ngag mtha' dag rdzogs pa'i mjug tu lung bstan mdzad pa bzhin/ lus ma spangs par phyag rgya chen po mchog gi dngos grub thob pa gsum/

bzod pa thob pa bdun/ rtogs pa dang ldan pa brgya phrag mkhas shing grub pa brnyes pa mtha' yas pa byung ste/ gsum ni singgha la'i a tsa ra/ byang chub sems dpa' stag sgom
pa kyi 'bar ro/ /bdun ni rje btsun pa/ zhu yas/ dga' ston rdo rje grags/ nags sgom bsod rgyal/ mtshar kha'i rnal 'byor pa/ sgom pa 'od zer grags/ a ce mang chung ma rnams
so/ /phyi rabs kyi gdul bya'i don du brtsams chos kyang rgyud gsum/ bde mchog rtog bdun la sogs pa'i rgyud kyi TIkka nag po gzhung drug la sogs pa'i rgya gzhung gi bshad
pa/ spyir zab chos mang po/ sgos chos skyong gi sgrub skor/ yang sgos lam 'bras kyi gzhung bshad/ khrid yig kyang bcu gcig tsam mdzad de/ thams cad kyang tshig 'dus shing
gsal ba/ don rgyas shing zab pa mkhas pa kun gyi yid 'phrog par mdzad pas

snyan pa'i grags pa yang ding sang bod na dpal ldan birWa pa'i sprul pa zhig gis bstan pa rin po che la bya ba khyad par can byed do zhes rgya gar shar nub tshun chad du grags
so/ /brgyud pa phyi ma rnams la phyag rjes kyi bka' drin yang bla ma 'di rang che bar mkhas pa rnams bzhed de/ de'i rgyu mtshan mal lo tsA ba nas/ rdo rje gdan gyi sgo
srung bse 'bag nag po 'phur shes sogs dang / gnam kha'u pa la zhal bzhi pa legs par zhus te/ rjes 'jug rnams kyang chos skyong 'gran bral du kun gyis 'dzin pa 'di byung
ba'i phyir ro/ /zhes gsungs pa ni shin tu 'thad par mthong ngo / /de lta bu'i bla ma des dgung lo nyi shu pa nas re bdun gyi bar zhe bdun gdan sa mdzad nas/ sa pho stag
gi lo dbyug gu'i bcu bzhi la skya bo kha gdangs su ngo mtshar ba'i ltas dpag med dang bcas te zhi bar gshegs so/ /de lta bu'i bla chen de nyid kyis bstan srung dbang po rnams
kyi chos skor mtha' dag rang gi sras rje btsun

sku mched gnyis la rdzogs par gnang ba'i slob dpon rin po che bsod nams rtse mo'i rnam par thar pa mdo tsam bstan pa ni/ de yang rje btsun chen pos mdzad pa'i bstod pa gzhir
byas te cung zad bshad na/ bstod pa 'di la gsum/ mchod par brjod pa/ bstod pa dngos/ mjug gi bya ba'o/ /dang po ni/ khyod ni dam pa rnams kyi rigs 'khrungs nas/ /'gro kun
dga' ba'i dpal gyis nyer 'tsho ba/ /don gyi snying po rnam grol mchog brnyes pa'i/ /blo gros chen po bla ma'i zhabs la 'dud/ /ces pa ste/ bla ma chen po sa skya pa kun
dga' snying po la bstod pa'o/ /gnyis pa bstod pa dngos la gnyis/ rnam thar gyi sgo nas rgyas par bstod pa dang / don bsdu ba'i sgo nas bsdus te bstod pa'o/ /dang po la gnyis/
rnam par thar pa spyir bstan tshul dang khyad par rje btsun rang nyid la bstan tshul lo/ /dang po la gnyis/ skye ba brnyes pa'i

khyad par/ lung rtogs kyi yon tan ji ltar mnga' ba'o/ /dang po ni/ 'jam pa'i dbyangs kyang mi yi gzugs 'dzin pas/ /sna tshogs thabs kyis dus las mi yol bar/ /rnam mang 'gro
ba'i mgon skyabs du ma mdzad/ /bla ma mchog khyod 'jig rten kun la brtse/ /khyod ni rdo rje gsum las bskyed gyur pas/ /legs byas bsod nams dpag med kyis 'phangs te/ /myang
'das rtse mor phyin pa'i dam pa mchog /rtsod med mkhas pa'i dbang por kun la grags/ /bkra shis dge mtshan dpal gyis mngon mtho ba/ /sa yi mchog gyur sa sogs dkar mdangs
skya/ /cho 'brangs mchog gyur ma rig la 'khon te/ /spang bya'i g.yul las rgyal bar 'khrungs la 'dud/ /ces pa ste/ yab bla chen sa skya pa dgung lo lnga bcu rtsa gcig bzhes
pa chu pho khyi'i lo la dpal ldan sa skya'i chu mig rdzing gar sku bltams pa yin no/ /de'i dus su rdo rje gdan gyi sgo'i ma them la/

'jam dpal gyi sprul pa mkhan po bsod nams rtse mo rdo rje theg pa mtha' dag gi dbang phyug dam pa sa skyar skyes so zer ba mkha' 'gros yi ge bris pa/ kau shambhi'i paNDi ta
de wa ma tis mthong nas phyogs thams cad du bsgrags pa brgyud de bod nyid las rtsad chod do zhes bla ma rje btsun chen pos gsungs/ gnyis pa lung rtogs kyi yon tan ji ltar
mnga' ba la bzhi/ dgung lo bcu bdun man chad kyi rnam par thar pa dang / nyi shu rtsa bdun yan chad kyi rnam par thar pa dang / nyer brgyad man chad kyi rnam par thar pa
dang / khyad par du sa lam ji ltar brnyes pa'i tshul lo/ /dang po ni/ sngon gnas dran zhing byis pa'i spyod pa spangs/ /'dod lhas zhal bstan rgyud sde rgya mtsho yi/ /drang
nges don la blo rgyas bcu bdun tshe/ /ganggA tshun chad yongs su grags la 'dud/ /ces pa ste/ rgya gar du mi thub zla ba la sogs pa'i paNDi ta bcu gcig tu

brgyud nas skye ba bzhes te 'gro ba'i don mdzad pa dran zhing / yum las bltams ma thag saM skr-i ta'i skad gsungs pa dang / bdag ni byis pa'i spyod pa las 'das so zhes lan
gnyis su sbrel nas gsungs shing / dus kun tu skyil mo krung bcas te bzhugs pas thams cad ya mtshan du gyur to/ dgung lo gsum bzhes pa'i tshe/ rje btsun 'jam pa'i dbyangs/
dpal kyai rdo rje/ rje btsun mi g.yo ba rnams kyis zhal dngos su gzigs shing / rgyud gsum/ bde mchog rtsa rgyud kun las btus dang lnga thugs la gsungs so/ /gnyis pa nyer
bdun pa yan chad kyi rnam par thar pa ni/ bla chen 'dod lha kun la chos rnams nod/ /dbus gtsang mkhas rnams bsten nas sbyangs tshul bstan/ /bstan pa'i srog shing chen por
rtsa bdun la/ /'dzam gling yongs su grags pa khyod la 'dud/ /ces pa ste/ thog mar yab la rdo rje theg pas bsdus pa'i rgyud 'grel/ sgrub dkyil/ dbang byin rlabs/

gdam ngag phyag bzhes/ khrid bka' lung bka' dang bcas pa legs par gsan nas ma lus pa khong du chug par mdzad de/ dgung lo bcu bdun la nye ba'i tshe/ rgyud sde bcu bzhi thugs
la gsungs shing / ganggA tshun chad la rdo rje theg pa mtha' dag la mkhas par yongs su grags so/ /de nas dgung lo bcu bdun bzhes pa'i tshe/ bla chen kun dga' snying po
mya ngan las 'das pa'i rjes kyi bya ba rnams grub nas/ rje pa dgung lo bcu gsum pa la/ ngas dbus su phyin la phar phyin dang tshad ma la sogs pa mnyan la 'ong / khyod sa
skyar sdod la bshad pa gyis gsungs te gdan sa gtad nas/ gsang phu ne'u thog tu cha pa chen po chos kyi seng ge la chos gsan pa la snga phyir lo bcu gcig tsam gyi bar du bzhugs
nas mkhas pa chen por gyur te/ gser gyi gandzi ra dang / yum rgyas pa dang gzhan yang zang zing gi dngos po mang du phul

te mnyes par byas/ slob dpon cha pa'i slob ma che bar grags pa/ seng chen brgyad/ seng 'dra brgyad/ jo sras bzhi zhes bya ba la sogs pa yod pa la/ jo sras bzhi ni/ 'khon jo
sras rtse mo/ khu jo sras ne tso/ rngog jo sras ra mo/ gnyos jo sras 'od ma dang bzhi zhes grags pa'i nang nas mchog tu gyur pa 'khon jo sras rtse mo zhes yongs su grags
so/ /de nas dgung lo nyer drug bzhes pa'i tshe/ me mo phag gi lo la na la rtse gnas po che'i gtsug lag khang du chos la 'jug pa'i sgo zhes bya ba'i bstan bcos chen po mdzad
de/ de'i nang du bstan pa'i rtsis kyi rnam par gzhag pa skyon thams cad dang bral ba yang mdzad yod do/ /de ltar thos pa mthar phyin pas dgung lo nyi shu rtsa bdun bzhes
pa'i tshe/ 'dzam bu'i gling gi bstan pa'i srog shing chen po yin no zhes yongs su grags so/ /gsum pa nyer brgyad yan chad kyi rnam par thar pa la bzhi/ rnam

'phrul mchog bstan pa/ mkhyen pa rnam par dag pa/ spang bya'i dri ma dang bral ba/ don gnyis kyi mdzad pa phun tshogs so/ /dang po ni/ dus gcig gsung ngag ston tshe nam mkha'
la/ /mchod sogs dbus na 'jam dpal birWa pa/ /spyan ras gzigs dbang mthong snang gsum bstan nas/ /bcu dgu dag pa'i snang bar bsgyur la 'dud/ /ces pa ste/ dgung lo nyi shu
rtsa brgyad bzhes pa'i tshe gzim khang rnying mar lam 'bras gsungs pa'i lta ba'i skabs su/ tshes gcig gi nyin bar/ bla ma la slob ma rnams kyis mthong snang mi 'dra ba
gsum byung ste/ nam mkhar mchod sprin bsam gyis mi khyab pa'i dbus na/ rje btsun rin po che la 'jam dpal/ jo sras lcags kyi rdo rje la birWa pa/ gnyan dang / rmog ston gtsug
tor dbon po sogs chos nyan pa phal che ba la spyan ras gzigs su snang bas ting nge 'dzin khyad par can skyes so/ /gnyis

pa mkhyen pa rnam par dag pa la gnyis/ thun mong gi thabs kyi mkhyen pa rnam par dag pa dang / thun mong ma yin pa'i thabs kyi mkhyen pa rnam par dag pa'o/ /dang po ni/ sgra
tshad pha rol phyin dang gsang sngags sogs/ /gzigs pa tsam gyis tshig dang don bcas pa/ /legs dgongs gzhan la phan pa lhur len pa'i/ /mkhyen pa'i spyan ras gsal ba khyod
la 'dud/ /ces so/ /gnyis pa thun mong ma yin pa'i thabs kyi mkhyen pa rnam par dag pa ni/ mnal tshe 'od gsal dag gi mnyam par 'jog /mthu stobs dbang phyug yi dam gang rung
la/ /nyin mtshan gang yang the tshom gcod mdzad pas/ /rig pa'i gnas lnga mtha' ru phyin la 'dud/ /ces so/ /gsum pa spang bya'i dri ma dang bral ba ni/ gang gi kun spyod
nyes pa'i dri ma bral/ /log smra mthar spangs bden don gsungs pa po/ /spros pa med thugs stong nyid snying po can/ /sa gsum snyan par grags pa

khyod la 'dud/ /ces pa ste/ sku'i kun spyod nyes pa'i dri ma dang bral/ gsung gi brjod pa log smra'i dri ma dang bral/ thugs kyi rang bzhin spros pa'i dri ma dang bral te/
sku legs par spyod pa dang ldan/ gsung bden don gsung ba dang ldan/ thugs stong nyid snying rje'i snying po can dang ldan pa yin no/ /zhes bya ba'i don to/ /bzhi pa don gnyis
kyi mdzad pa phun sum tshogs pa ni/ g.yengs pa med par 'chad rtsod rtsom pa dang / /rim gnyis rnal 'byor rgyun chad med pa yis/ /rjes thob sgyu mar gzigs nas sems can
la/ /sbyin pa rnam bzhis tshim mdzad khyod la 'dud/ /ces so/ /bzhi pa khyad par du sa lam ji ltar brnyes pa'i tshul ni/ po ta la dang dpal ri u rgyan sogs/ /nyin phyed
tsam gyis legs 'khor mkha' 'gro dang / /dpa' bo'i tshogs dang spyod pa'i brtul zhugs spyad/ /rnam 'phrul du mas nye gnas yid rang 'dud/ /ces

pa ste/ po ta la la sogs pa'i gnas chen rnams su bstan srung dbang po rnams dang / dpa' bo dang rnal 'byor ma'i tshogs dpag tu med pa dang lhan cig rgyud sde nas ji ltar bshad
pa'i kun 'dar dang kun tu bzang po'i spyod pa tshul bzhin du spyod pa'i rnam 'phrul du mas nye ba'i gnas thob pa khyod la shin tu yid rang ba'i sgo nas 'dud do zhes bya
ba'i don to/ /de la nye ba'i gnas zhes bya ba ni brda'i skad yin la/ thun mong du grags pa'i ming gis bstan na/ sa gnyis pa dri ma med pa mngon du mdzad do zhes bya ba
yin no/ /'o na sa chen gyi slob ma mchog thob pa'i nang du bgrang par rigs shing / de lta na mchog thob pa'i slob ma bzhir 'gyur ro zhe na/ de la mchog thob pa'i slob ma
gsum 'byung zhes pa ni/ gsum nges par 'byung ba'i don yin gyi/ gzhan bkag pa med la/ 'dir ni bstod pa de nyid las/ rdo rje 'chang dang 'jam mgon dbyer med pa/ /zhes sogs
shlau ka gcig po de'i don bla chen dang

slob dpon nyid tha dad pa med par bstan pas der bsdus te logs su ma bgrangs pa yin no/ /gnyis pa khyad par du rje btsun rang nyid la bstan tshul ni/ dbang dus dkyil 'khor gtso
dang dbyer med pas/ /zab mo'i don gsungs gnas dang mkha' kun la/ /'od dang 'od zer rol mo'i sgra bsgrags nas/ /bdag yid ting 'dzin sgo mang 'byed la 'dud/ /ces pa ste/
dbang gi dus su 'od zer gyi snang ba dpag tu med pa 'phro zhing / lha'i rol mo'i sgra dbyangs bsam gyis mi khyab pa sogs mchod pa'i sprin gzhal gyis mi lang ba dang bcas
pa'i dbus na bzhugs pa'i sprul pa'i dkyil 'khor mngon sum du bstan te/ dkyil 'khor de nyid du dbang bskur cing zab mo'i don bstan nas/ ting nge 'dzin gyi sgo bsam gyis
mi khyab pa 'byed par mdzad do/ /gzhan yang / rdo rje 'chang dang 'jam mgon dbyer med pa/ /bla ma mchog dang dam pa khyod nyid la/ /khyad par 'ga'

yang bdag gis yod ma shes/ /de slad byang chub bar du bdag skyabs mchi/ /khyod kyi yon tan dpag yas sangs rgyas dang / /byang sems chen po rnams dang dbyer med pas/ /bdag 'dras
bskal par brjod par ga la lang / /de ltar de 'dra'i skyes chen khyed la 'dud/ /chung ngu'i dus na khyed kyi thugs rjes bskyangs/ /rmad byung zab mo'i lam rnams rjes
su bstan/ /'di dang phyi mar phan bde'i sa la bkod/ /tshad med bka' drin yang yang dran par gyur/ /gnyen gyis 'brel bas khyed la dad min te/ /nges par sangs rgyas yin pa'i
nges shes kyis/ /khyed la cung zad bstod pa 'di bgyis pas/ /dge bas bla ma'i zhabs drung skye bar shog /kye ma bla ma bzhugs pa'i zhabs drung du/ /chos kyi bka' drin nod
pa'i skal bas dben/ /skyabs med bdag la thugs rje chen po yis/ /yang dag rtogs pa'i blo gros bskyed du gsol/ /zhes pa bstod pa'i rgyu mtshan dge ba bsngo ba dang bcas te
rgyas par bstod pa

bstan zin to/ /gnyis pa don bsdu ba'i sgo nas bsdus te ston pa ni/ yang smras pa/ tshangs par spyod pa'i dge bsnyen tshul 'dzin zhing / /bsod nams dpag med ldan pa'i dbang
phyug gis/ /shes bya ma lus gzigs pa'i rtse mor phyin/ /bla chen smra ba'i dpal la phyag 'tshal lo/ /zhes pa la/ sku gzhon nu'i dus nyid du byang chub sems dpa' chen po zla
ba rgyal mtshan la tshangs spyod kyi dge bsnyen gyi sdom pa blangs te/ rab tu byung ba las kyang btsun par mdzad pa yin no/ /g.yo med phyag rgya che la rol ba'i thugs/
/mdo rgyud man ngag char rgyun mi 'chad gsungs/ /'dzum mdzes mdangs gsal ldan pa'i sku mnga' ba/ /'gro ba'i skyabs gcig bla ma'i zhabs la 'dud/ /rgya chen chos kyi sgo rnams
mkhyen pa'i mthus/ /shes ldan slob ma'i sgo gsum tshim par mdzad/ /mkhas pas mkhas pa rtsod par mi bzod kyang / /dregs pa'i nyes

pa bral ba khyod la 'dud/ /dam pa'i gnas su chu pho khyi lo la/ /sku bltams zhing 'dir don mdzad zhe gcig pa/ /chu pho stag gi smal po bcu gcig nyin/ /bde ba can du gshegs
la mgos phyag 'tshal/ /zhes pa la/ de lta bu'i yon tan gyi tshogs tshad med pa dang ldan pa'i rnal 'byor gyi dbang phyug 'dis dgung lo bzhi bcu zhe gcig bzhes kyi bar du
sbyin pa rnam pa bzhis sems can bgrangs pa las 'das pa tshim par mdzad nas/ rang rang gi skal ba dang 'tshams par smin grol gyi lam la bkod de chu pho stag gi lo smal po
zla ba'i tshes bcu gcig la chu mig 'ga' zhig la'ang sgo rum dpe khang du gshegs zhes kyang 'byung ngo / /rdzing kha'i bla brang du mya ngan las 'das te/ bde ba can gyi 'jig
rten gyi khams su mngon par gshegs par gyur to/ /de'i tshe bla ma rje btsun chen po dgung lo sum cu rtsa drug bzhes pa yin la/ chos kyi rje sa skya paNDi ta bltams nas
zla ba ngo bcu bzhes pa'i dus yin no/ /

gsum pa mjug gi bya ba ni/ 'jig rten kun gyi mig gcig bla ma la/ /cung zad bstod 'di dpal ldan sa skya ru/ /dge bsnyen grags pa rgyal mtshan bdag gis bgyis/ /dge bas 'gro kun
byang chub myur thob shog /ces pas bstan pa yin la/ de ltar mkha' 'gro chos skyong rnams bran du bkol nas po ta la dang / dpal ri/ u rgyan sogs nyul ba'i grub pa'i sa
la bzhugs pa'i slob dpon rin po che de nyid kyi gcung rje btsun rin po che ni/ yab sa skya pa chen po dgung lo nga dgu pa me mo yos kyi lo bltams shing / 'di'i rnam par thar
pa cung zad brjod na/ dad pa dang / tshul khrims dang / thos pa dang / gtong ba dang / shes rab phun sum tshogs pa rnams kyis shes par bya ste/ de yang dang por dkar
chos mtha' dag gi rtsa ba dad pa phun sum tshogs pa ni/ spyir bla ma dang dkon mchog la shin

tu mos pas sku tshe ril po bla ma rnams kyi ched du rten gsum khyad par can bzhengs pa dang / dus mchod 'dzugs pa dang / mchod pa 'bul ba dang / tha na rten gyi drung du mchod
pa gshom pa tshun chad la rtsal du 'don zhing / khyad par bla ma yab sras la rdo rje 'chang gi 'du shes khor yug tu mdzad nas/ zhal bzhugs pa'i ring la'ang bka' gang
gnang sgrub pa'i sgo nas legs par mnyes par byed/ sku'i rgyab mi ston/ ku re'i phyir yang bka' mi zlog mi mnyes pa cung zad kyang mi sgrub/ zhi bar gshegs nas kyang gsol
ba rgyun mi chad du 'debs pas sku'i snang ba dang mi 'bral/ gsung rab la the tshom gang byung thams cad maNDal phul nas bla ma yab sras kho na la gsol ba 'debs/ mdor na dge
legs thams cad kyi rtsa ba bshes gnyen bsten tshul la bod du 'di las lhag pa ma byung bar grags so/ /tshul khrims phun sum tshogs pa ni/ dgung lo brgyad pa la byang sems
zla rgyal

gyi drung du tshangs spyod dge bsnyen gyi sdom pa legs par nod de/ rten skya bor bzhugs pa tsam ma gtogs/ sha chang sgong gsum zhal la mi reg dge slong khyad par can gyi lugs
nyam dang mi 'bral/ sku 'khor gyi gtso bo yang rab byung la mdzad/ khyed rnams kyis gso sbyongs ma chag pa gyis/ ja ngas 'dren gsungs nas rab byung 'ba' zhig la dgyes/
mdor na sdom gsum legs par nod nas nyes ltung phra mos kyang ma gos pa mdzad do/ /thos pa phun sum tshogs pa ni/ gzhon nu nyid nas klog dang yig rtsis sogs tshegs chung
ngus mkhyen zhing / yab dang gcen la dbang bshad man ngag ma lus par gsan/ khyad par dgung lo bcu gnyis pa la sdom pa nyi shu pa dang / sgrub thabs mtsho skyes thugs las
gsungs/ bcu gsum pa la rgyud gsum gyi po ti zhal du gsol ba'i mnal lam byung ba bzhin du tshig don mtha' dag thugs la chud de/ yab gshegs pa'i chos

'khor la tshogs su gsungs pas thams cad ngo mtshar du gyur te/ blo gros chen por mtshan gsol/ mdor na bla chen yab sras/ gnyan gtsug tor rgyal po/ gnyan dbang rgyal/ zhang
btsun tshul grags/ bal po'i paNDi ta dza ya se na/ lo tsA ba dar ma yon tan/ sum pa lo tsA ba dang dpal mchog dang po'i rdo rje la sogs pa la/ rgya gar nas 'gyur ba'i mdo
bstan bcos/ rgyud man ngag mtha' yas pa zhig gsan cing legs par sbyangs/ ma gsan pa 'ga' re yang gzigs rtogs legs par mdzad de/ nga thos rgya can min yang mthong rgya can
yin/ ngas dge slong gcig 'grub tu re nas 'dul ba lung 'di yun ring por blta ba ma grub/ dge slong mi grub par shes nas legs par bltas zhes gsungs/ mdor na ma gzigs pa'am
mi mkhyen pa'i chos cung zad kyang med pas/ thos pas mi ngoms nyid dang ni/ /zhes pa'i sa gsum pa'i yongs sbyongs rdzogs par mdzad do/ /gtong ba phun sum tshogs

pa ni/ dge 'dun mang du bsags pa'i chos 'khor lan gsum mdzad/ rgyun ldan du dge 'dun brgya phrag tsam gyi 'tsho ba sbyor/ dbu rtse rnying mar grags pa'i gtsug lag khang / yab
kyi nang rten bkra shis sgo mangs/ mes kyi nang rten gser 'bum chen mo/ gcen dang gcung gi nang rten gser sku chen mo re re/ de dag gi drung du dkar me mtshan thub brgya
rtsa chag med kyi rgyun/ gzhan yang chen po la 'os pa'i bla re yol ba/ 'phan gdugs rgyal mtshan/ dril bu'i gdang ring / gser gyis mdo mangs dang rgyud 'bum la sogs pa'i
bka' 'gyur phal cher gsar du bzhengs/ gzhan gyis phul ba'i 'bum cha sum brgya tsam byung ba'i steng nas brgya phrag gcig gtsug lag khang der bzhugs su gsol nas/ nyis brgya
dge 'dun gyi sde so sor bstan pa'i rgyun la phul/ mdor na chos dang zang zing gi dpal 'byor gang la'ang 'dzin

chags cung zad kyang mi 'dzin par sbyin gtong kho na la dgyes pa 'dra ba sku gshegs kar na bza' phrugs gcig las ma lus par grags so/ /khyad par chos kyi sbyin pa la mchog tu
dgyes pas gang zhus de ma thag thugs nas gsung ba ma gtogs/ phyis bya gsung ba mi srid/ dus nam yang 'chad rtsod rtsom gsum kho nas dus 'da' bar mdzad do/ /shes rab phun
sum tshogs pa ni/ gang gzigs pa thams cad kyi tshig don la chags thogs cung zad kyang mi mnga' bar so sor rtogs pa'i shes rab kyis legs par dpyad nas ma gtogs/ log rtog
dang the tshom gyi dri ma cung zad kyang med par thugs su chud pas/ chos rje pas/ shes bya thams cad gzigs pa'i spyan yangs pa/ /zhes bstod pa mdzad cing 'jam dbyangs dngos
su gzigs so/ /de ltar rang gis mkhyen cing gzigs pa thams cad gcung dang / chos rje pa dang / dga' ston sogs grags pa'i mtha' can rnams la sogs pa dngos kyi gdul

bya rnams la nyin mtshan kun tu zab pa dang rgya che ba'i chos 'khor bskor cing / dngos brgyud mtha' dag gi ched du legs bshad mtha' yas pa brtsams te/ mdor na bla ma'i mos
gus thugs dam thos bsam/ gzhan phan lhag bsam rnams nyin bar shugs shin tu che bas/ mtshan mo mnal lam du yang mtshan brjod la sogs pa'i zhal 'don thugs dam mang po dang
/ gzigs rtog dang rtog dpyod mtha' yas pa 'byung zhing / sa chen gyi thugs ka nas bla ma 'khor bcas/ kyai rdor gyi dkyil 'khor ston pa shAkya thub pa 'khor bcas sprul nas/
khyod dbang zhu na su la zhu/ rab byung len na su la len 'doms shig ces gsungs pa la/ de thams cad bla ma rje btsun khyed rang nyid la zhu ba lags/ zhes zhus pas dgyes
nas dbugs dbyung / khyad par chos thams cad gnad bsdus pa'i tshigs bcad gnang / lha rnams kyis bde ba can dang mkha'

spyod du 'byon par bskul ba na/ bdag la ltos pa'i 'gro ba mang du yod pas mi 'gro zhus pa dang / gzhan yang srid pa'i rgya mtsho las 'gro ba mang po sgrol ba'i mtshan ltas
la sogs pa mnal lam gyi rnam par thar pa yang bsam gyis mi khyab pa la sogs pa rnam par dkar ba'i mdzad 'phrin mtha' yas pa'i ngang nas dgung lo bdun cu pa me pho byi ba'i
dbo zla'i tshes bcu gnyis la kho bo 'di nas bde ba can dang / de nas gser mdog can du 'khor los bsgyur ba'i cha byad kyis zhing sbyongs/ lus gsum pa la lus de nyid kyis
phyag rgya chen po 'grub bo zhes gsungs nas gshegs so/ /bla ma 'di nyid 'khrungs pa'i sa yang sgo rum ye shes mgon po bzhugs pa'i mgon khang gi mdor 'khrungs shing / gshegs
pa yang de nyid du mdzad pas/ thog mar skye sa'i sa der mya ngan las 'da' mkhan kho bo tsam yin zhes kyang gsungs par grags/ de lta bu'i gangs khrod kyi rdo rje 'dzin
pa kun gyi gtsug rgyan/ dpa' bo

mkha' 'gro dam can srung ma/ lha klu gnod sbyin sogs gzugs med thams cad bran bzhin du 'khol ba'i mthu stobs kyi dbang phyug rje btsun chen po de nyid kyi drung du/ sa skya
pa'i chos skyong rnams kyi man ngag gi chos skor yongs su rdzogs pa chos rje sa paN nyid kyis gsan pa yin te/ 'di'i rnam thar bsdus te brjod na/ de yang mkhyen brtse 'phrin
las gsum gyi sgo nas rtogs par bya ste/ mkhyen pa la rang gis sbyangs pa dang / gzhan la bstan pa'o/ /dang po ni/ klu'i rgyal pos yum la gnas khang g.yar ba'i tshul gyis
bsam bzhin du mngal bzung nas/ dge byed ces bya ba chu pho stag gi khra zla'i nyi shu drug la yum gyi lus sems bde ba'i nyams dang ldan par sku bltams te/ gog thub pa'i
dus saM skr-i ta'i skad gsungs shing / rgya yig mang po bris nas bklags nas mi 'gom par bsubs pa dang / gzhon nu nyid nas klog yig bzo gso ba skad gnyis kyi rnam grangs
la sogs

pa tshegs chung ngus mkhyen/ rje btsun chen po la dbang bshad rgyud man ngag rgyun ma chad pa gsan te/ dgung lo brgyad pa la mtsho skyes/ bcu pa la brtag gnyis/ bcu gcig pa
la gur sam thugs las gsungs pas kun gyis ya mtshan du 'dzin/ mdor na bco lnga pa la rje btsun chen pos bum pa gang byo'i tshul du thugs su chud/ bco brgyad pa la a phyi
'bum pa'i drung du slob dpon dbyig gnyen la mdzod tshar gcig mnal lam du gsan pas thugs su chud cing / phyogs kyi glang po'i phug pa yin zer ba zhig tshad ma'i dpe chas bkang
ba'i lde mig gtad pa rmis/ bcu dgu pa la don mo ri ba zhu ston rdo rje skyabs la byams chos rtsa 'grel dang dbu ma mang du gsan/ nyi shu pa la nyang stod rkyang 'dur
du 'tshur ston gzhon nu seng ge la tshad ma rnam nges la sogs pa'i dbu tshad mang du gsan/ de'i bar skabs la sa skyar yab gshegs nas byon dgongs rdzogs bsgrubs/ sku skal
yang phul/ der rjes

bshad gsar dang bstun nas snga chos phyi chos mdzad de/ rnam nges zla gcig la shin tu rgyas par thugs nas bshad pas kun ya mtshan du 'dzin par gyur/ de nas khro phur kha che
paN chen phebs pa'i drung du byon/ chos mchog rgya skad du gsungs pa la bod dpe bkram nas gsan cing rgya skad du bskyar bas/ paN chen shin tu dgyes nas khong dpon slob
rnams kyis paNDi ta chen por mtshan gsol te rjes su bzung / tshad ma sde bdun mdo dang bcas pa dang / rgyan chos mchog lha shAka la sogs pa'i 'grel pa 'grel bshad/ de bzhin
du mngon pa/ 'dul ba/ sngags kyi bde mchog gsang 'dus/ khyad par dus 'khor cha lag sems 'grel gsum la sogs pa gsan/ paN chung dA na shi la la yang gtso bor tshad ma rnam
'grel/ gshin rje gshed skor la sogs pa gsan/ bal po sa~M gha shrI la sgra ka tsan/ snyan ngag sdeb sbyor/ mngon brjod zlos gar la

sogs gsan/ spyi lhas pa byang chub 'od dang / rtsis pa dbang phyug seng ge la yang byams chos/ dbu ma/ bslab spyod la sogs pa dang / khyad par spyi lhas pa la man ngag zhi
byed/ rdzogs chen/ rim lnga/ nA ro nai gu la sogs pa bod na yod tshad gsan te/ lan re zung re tsam gyis rdzogs par thugs su chud do/ /dgung lo nyer bdun pa la/ paN chen gyis
mkhan po/ spyi lhas pas las slob/ zhu ston rdo rje skyabs kyis gsang ston byas nas dge 'dun grangs dang mtshan nyid tshang ba'i dbus su/ nyang smad rgyan gong gi gtsug
lag khang du rab byung bsnyen rdzogs mdzad do/ /'khon sa skya pa'i gdung brgyud kyi nang na ngur smrig gi rgyal mtshan 'chang ba'i gtsug rgyan mdzad de/ gangs can pa thams
cad rab tu byung ba la/ ches gtso bor gus par bya ba'i rgyun gyi gtso bor 'di 'dzin to/ /de ltar tshangs par spyod pa mtha' dag gi gtso bo dge slong gi sdom pa bzhes
te/ so thar

yongs su rdzogs pa'i steng du byang sems dang gsang sngags te sdom gsum rdzogs pa'i tshul khrims kyi phung po 'chal tshul gyi dri ma mtha' dag dang bral bas 'dzam gling byang
gi phyogs na tshul khrims bsrung ba mtha' dag gi mchog tu gyur to/ /de ltar rang gi mkhyen pa yongs su rdzogs nas gzhan la ston pa ni/ mkhas pa'i bya ba 'chad rtsod rtsom
gsum gyi sgo nas yin pas/ 'chad pa ni rnam bshad rig pa sogs nas ji ltar 'byung ba'i tshul gyi yon tan mtha' dag rdzogs nas gsung rab gang 'chad kyang gang nas bshad
kyang 'brel/ ji tsam bshad kyang ran/ ji ltar bshad kyang 'thad pa'i tshul gyis rna bar snyan cing 'jebs pa dang / yid la 'thad cing 'phrod/ tshig gzung sla zhing don rtogs
par yang sla bas dngos kyi gdul bya thams cad mkhas pa'i go 'phang la myur du bkod de/ bshad pa'i bka' bab pa 'u

yug rigs pa'i seng ge dang / zhang btsun mdo sde dpal dang / shar pa shes 'byung sogs te/ mdor na khang gnyan zhang gsum/ shar nub gung gsum la sogs pa dang / man ngag gi bka'
bab pa dmar ston chos kyi rgyal po dang / lho pa kun mkhyen dpal la sogs pa dang / rtogs pa'i bka' bab pa tshogs sgom/ nyan chen/ grub thob yon tan dpal la sogs te/ mdor
na mkhas grub kyi bu chen bgrang ba las 'das pa bshad sgrub la bkod do/ /rtsom pa ni/ sgra dang snyan ngag dang ming gi mngon brjod la sogs pa'i bstan bcos du ma dang
/ rig pa'i phyogs la sde bdun mdo dang bcas pa'i don rdzogs par ston pa rigs gter rtsa 'grel/ lung gi phyogs la mdo sde rgyan gyi don 'grel du byas nas chos mtha' dag 'dus
pa thub pa dgongs gsal la sogs te/ mdor na mdo sngags lung rigs thams cad kyi tshig don nyung ngus 'dus pa mkhas pa'i yid 'phrog cing /

blun pos go sla ba'i brtsams chos mang pos dngos dang brgyud pa'i gdul bya thams cad mkhas pa'i go 'phang la myur du 'god par mdzad do/ /rtsod pa ni/ spyir sde bdun mdo dang
bcas pa'i dngos stobs kyi rigs pa mtha' dag legs par thugs su chud pas/ bod rgan po'i rtog ge pa mtha' dag rang blos sbyar ba'i skyon can du gzigs pas/ bod snga ma'i grub
mtha' la dgag pa legs par mdzad pa rnams kun gyis mi bzod/ khyad par de dus kyi 'chad nyan smar shos gnyal zhig 'jam pa'i rdo rje dpon slob yin pas/ shin tu ma bzod nas
bu dgu'i rigs pa bzang shos 'u yug pa rig pa'i seng ge yin pa/ chos rje la rtsod du btang nas/ chos grwar zhag shas bsdad nas 'gal du bsgugs pas ma rnyed cing / rtsod par
cung zad kyang ma nus kyi steng nas mi phyed pa'i dad pa thob ste zhabs pad yun ring du bsten pas bu chen du gyur pa lta bu dang / gtsang nags phug pas 'jam dbyangs dang
zhal mjal

'phro la/ chos rje la skur ba btab pas yun ring du ma mjal gsol ba drag tu btab pas/ khyod kyis nga la 'thab pa yin gsungs nas/ dang po mjal nas rtsod pa byed 'dod pa/ de nas
dad pa lhag par tshud de gdan drangs/ zla sbrel du chos zhus/ sku 'dra thugs ka na drod yod par grags pa da lta sgo rum na bzhugs pa 'di legs par bzhengs nas phyag nas
zhus te rtse gcig tu gsol ba 'debs pa lta bu dang / mkhas pa su zhig yin kyang sku mjal ma thag tu nga rgyal zhi bar 'gyur/ khyad par mu stegs kyi ston pa shin tu mkhas
shing nga rgyal gyis dregs pa 'phrog byed dga' bo la sogs pa drug gis/ rigs gter bod skad las rgya gar du bsgyur te rdo rje gdan du phebs pa'i mchod brjod kyi tshig la ma
bzod pas rkyen byas nas rtsod du yong pas/ paN chen shAkya shrIs dus tshes bsgrigs/ mnga' bdag rgyal pos dpang mdzad/ gang rgyal ba'i bstan pa la 'jug par byas te/ chos

rje nyid kyis skyid grong du byon nas dri ma med pa'i rigs pas pham par mdzad de/ bstan pa'i sgor bcug pas 'phags pa'i yul na'ang 'jam dbyangs dngos su grags so/ /de dag ni
mkhyen pa'i yon tan yin la/ brtse ba'i thugs rje ni hor gyi rgyal pos bod kyi ngo lta ma 'jags pa'i skabs su dmag dpung mang po brdzangs te/ mthong tshad sod cig thos tshad
'dar bar 'gyur ro zhes pa'i lung bud pa rim gyis lag len la bkal ba'i gtam thos pas/ bod 'bangs thams cad sems khong du chud pa'i skabs su/ thugs rje chen po 'khrungs
te/ dkon mchog la gsol ba btab pas/ dgung lo bgres po re gcig tu phebs pa na hor gyi rgyal pos gdan 'dren byung ba na/ bod 'bangs thugs kyi dkyil du bcug pa'i brtse ba chen
po dang / rje btsun chen pos lung bstan yod pa bka' bzhin sgrub pa'i mos gus chen pos kun nas blangs te/ sku

srog yal bar dor ba lta bu'i sku nyen dang dka' spyad khyad du bsad nas/ re gsum pa la bteg nas lo gsum gyi bar la lam gyi gdul bya'i don mdzad de/ hor gyi yul byang phyogs
rgyal po'i sar byon te/ bod 'bangs bde ba la bkod/ skad rigs mi gcig pa'i rgyal khams du ma sangs rgyas kyi bstan pas khyab cing 'phral phugs kyi phan bde la bkod de/ bka'
bzhin bsgrubs pa mi slu ba yang / dpon chen shAkya bzang pos/ chos rje pa'i gsung bzhin gdan sa chen po'i khur rnams dka' ba dang du blangs/ lha khang chen mo bzhengs
pa sogs don la bla ma'i zhabs tog kho na yin kyang / rnam pa dge sdig 'dres ma lta bu'i bya ba rlabs chen mang du mdzad pas dpon chen pa gshegs dus/ 'bri khung 'jig rten
mgon po'i gsung gis shAkya bzang po 'das yod par 'dug sdig can de ci 'dra zhig tu skye blta dgos gsungs 'od gsal gyi ngang nas gzigs pas/ chos rje sa paN nam mkha'i mthongs
su

byon nas/ na bza' ber zhig gsol ba'i phu dung nar te brkyangs nas/ shAkya bzang po 'di la 'jus la shog gsungs nas nam mkha' la drangs song ba gzigs pas/ 'bri khung pa'i gsung
las/ dpon chen khong bla dpon bzang po des drangs te song zhes gsungs par grags shing / 'phrin las ni/ gtso bor ji skad bshad pa de dag dang / rje btsun chen po'i nang
rten du 'jam dbyangs gzi 'od 'bar ba bzhengs pa sogs sku gsung thugs kyi rten dang / gtsug lag khang dang dge 'dun gyi sde gsar du 'dzugs pa dang / rnying pa gso ba dang
/ chos sde mang po'i zhal bdag mdzad de/ gdan sa chen po dpal ldan sa skya dang / byang phyogs ling chu rtser khab/ bar pa bsam yas/ nyang stod rkyang 'dur/ shangs sreg
shing / chu ba khams gtsang dbus gsum na shin tu mang ba'i bdag gnyer mdzad nas spyir rig gnas mtha' dag dang / khyad par rnam 'grel/ 'dul mngon/ phar phyin/

dbu ma sogs dang / bde kyai gsang gsum yo ga bya spyod sogs mdo sngags zung 'brel gyi bshad srol ding sang gi bar du yod pa ni bdag nyid chen po 'di kho na'i 'phrin las kyi
rgyun no/ /khyad par rgyas pa'i bstan bcos tshad ma rnam 'grel gyi grwa pa byang ngam ring / dbus rtse thang / na lendra/ skyid tshal gong 'og gser mdog can/ thub bstan
gong 'og gnyis/ mnyan yod bya gshong sogs dang / de dag las mched pa'i dpal ldan sa skya'i thub bstan lha chen sogs chos grwa mang po shin tu dar rgyas su gyur/ hor yul la
'byon pa'i tshe sa skyar mtshan nyid kyi tshogs dpon 'u yug pa rig seng / sngags kyi tshogs dpon zhang btsun mdo sde dpal/ spyi mchod nye gnas su dge bshes shAkya bzang
po bskos nas byon rjes/ rigs chen pa rang la cha brgyad cu byung bar grags pa lta bu bstan pa'i rgyun la phan pa'i 'phrin las ni bla ma 'di kho na che'o/ /rtsod dus kyi
gdul bya nyams dma' ba'i

skabs su 'phrin las rnam dag gi rgyun tshugs pa rnam thar gyi gtso bo yin gyi/ nyid kyis lha dang bla ma mang po gzigs pa sogs ni byis pa mtshar bskyed du zad do/ /de ltar
dgung lo so drug pa nas/ bdun cu'i bar so lnga gdan sa mdzad nas lcags mo phag gi smal po zla ba'i tshes bcu bzhi la brjod kyis mi lang pa'i ltas du ma dang bcas te/ byang
phyogs sprul pa sde'i gzim khang du bde bar gshegs so/ /bdag nyid chen po 'di chos skyong la mnga' brnyes pas/ rgyun du bse mgon dang gsung gleng mdzad cing / lan gcig
gur gyi mgon po sku nam mkha'i khyon gang ba/ na bza' ber dang phod ka brtsegs mar gsol zhing / gri thod gaNDe thugs kar bsnams pa/ zhal gdong g.yas phyogs su bsgyur nas
thur du mnan te ljags chen po bsgril ba/ zhabs gnyis zlum po'i stabs kyis bzhugs pa zhig mngon sum du gzigs/ lhag par hor yul la 'byon

khar sgo rum du chos skyong la bka' bsgos shing mchod gtor 'bul ba mdzad pa na/ 'cham mgon gyi zhal nas/ nga yang khyed kyi phyi la 'gro gsungs nas bzhengs byung pa la/ chos
rje pas bla gos bsnun te/ ci zer khyed 'dir bsdad nas sde 'di'i bya ra ba bgyis te/ bstan pa yun ring du rgyas dgos so zhes gsungs pas/ bse mgon nyid zhal mdun du cung
zad dud pa dang bcas pa sngar bzhin bzhugs par gyur to/ /zhes lo rgyus kyi yi ge rnying ma 'ga' zhig las 'byung ba bzhin bris pa lags/ de lta bu'i thub dbang gnyis pa sa
skya paN chen de nyid kyi drung du chos skyong gi chos skor rnams rdzogs par chos rgyal 'phags pas gsan pa yin te/ skyes chen dam pa 'di ni bstan pa snga dar gyi lo tsA ba
chen po ka ba dpal brtsegs kyi sku skyer slob dpon chen po padma 'byung gnas kyi lung bstan gsal bo yod cing / spyan ras gzigs dang gsung gleng rtag tu mdzad pa'i se ston
ri par grags pa gcig gi sku skyer de ma thag par zhal gyis

bzhes/ de'i grwa pa rnams ngo mkhyen pa sogs chung ngu nas byis pa'i spyod pa las 'das/ bslab pa'i gnas dang sgyu rtsal tshegs chung ngus mkhyen/ bla ma 'di dang 'gro mgon
phyag na ste sku mched gnyis kas sgo rum gyi nyi zer la na bza' dang 'khor gsum bkal/ kun gyis 'di ni 'phags pa'o zhes bsgrags pas 'phags par grags/ dgung lo gsum pa la sgrub
thabs mtsho skyes/ brgyad pa la skyes rabs/ dgu pa la brtag gnyis thugs las gsungs/ tshogs pa thams cad shin tu ngo mtshar/ de ltar na skyes stobs kyi thugs rab ni chos
rje las kyang lhag par mkhas pa rnams la grags so/ /bcu pa la chos rje'i phyag phyir gong du byon pa'i mar lam zul phur/ chos rje pas mkhan po/ zul phu ba na bza' 'phrad
gsol du grags pa chos dbang bas slob dpon mdzad nas rab tu byung / skyor mo lung pa shes rab seng ge la kA ri kA

gsan te lhag pa tshul khrims kyi bslab pas phyug par mdzad do/ /de ltar dgung lo bcu bdun pa'i bar chos rje la dbang khrid bshad pa phal cher rdzogs/ shin tu mnyes nas chos
dung / lhung bzed/ phyag dpe tshogs pa rnams gtad/ bstan pa'i khur bskur/ bcu bdun pa la chos rje dang / bco brgyad pa la byang phyogs rgyal po go dan yang gshegs/ de nas
se chen gyis gdan drangs/ brtag pa dang dri ba la sogs pa'i sgo nas yid ches shing / btsun mos mtshams sbyar nas mos gus khyad par can tshud/ dgung lo bcu dgu pa chu mo
glang gi lo gsar la se chen gan gyis dbang bskur zhus/ g.yang kri'u las byas pa yi ge sa dang rin po che'i ri mo yod pa'i dam kha phul/ ti shrI'i mtshan gsol/ gser dang
mu tig gi snam sbyar/ sku chos/ phyam tshe/ dbu zhwa/ chags lhwam/ bzhugs gdan/ gser gyi khri/ gdugs/ gsol zhal/ gsol sder la sogs tshang ma/ rnga mo dang chibs drel gser
gyi

sga skor tshang ma/ gtso bor dbus gtsang gi khri skor bcu gsum/ sgos su gtsang chu mig gi khri skor du gang gtogs phyag phyir phul/ phyi lo stag lo de la bandhe shed skyed
bod yig tu bris pa dang / dngul bre chen lnga bcu rtsa drug ja sig nyis brgya/ gos yug brgyad cu dang / dar yug stong dang brgya phul lo/ /stag lo 'di la rgya gar du ru kas
bzung yod mtshams hor dmag khyer/ de bzhin gshegs pa'i tshems mche ba gdan 'grongs par byed/ de bar 'phags pa rin po ches byang ngos su byon/ chos rje'i sku 'bum bzhengs/Ordination
of 'Phags pa'u yug pa gdan 'dren btang nas mdo khams su bsnyen rdzogs mdzad rtsis la 'u yug pa grongs/ snye thang pa grags pa seng ges mkhan po mdzad/ las slob
jo gdan byang thang pa bsod rgyal/ gsang ste yar lung pa byang rgyal/ dad dge mkhan po sgro dang gnam 'phar ba sogs chos rje'i bu chen mang po

bsags nas dgung lo nyer gcig pa shing mo yos lo zla ba lnga pa'i tshes bcu bzhi'i nyin/ rgya bod kyi mtshams he ce'u dang nye ba'i sar rgyal ba'i bstan pa la zhugs la yongs
su rdzogs pa dge slong gi sdom pa rnam par dag pa bzhes so//dgung lo nyer gsum pa'i sbrul gyi lo zla ba bzhi pa'i tshes bcu gsum gyi nub mo/ chos rje mngon sum du byon nas
zab rgyas kyi chos gsungs lung bstan dbugs dbyung / bstod pa yang mdzad/ thos pa rgya mtsho ma yang de dus mdzad par byed do/ /de nas hor yi ge med pa la yig gsar brtsams/
de'i phud la bandhe shed skyed thags ma phul/ dbang yon bar ma la bod chol kha gsum/ tha ma la rgya'i mi yur chen mo phul/ bod thams cad sa skya pa'i chos lugs las gzhan
pa byed dbang med pa'i lung 'bud gsungs pa la/ rang rang gi chos lugs gang yod skyongs su 'jug pa cis kyang dgos gsungs nas/ yon mchod gnyis ka'i 'ja'

sa thams cad la rang rang gi chos lugs la 'bad pa thon gsungs pa sha stag yod pas dbang spus shin tu bzang ba yin no/ /rgya nag gi chos lugs log par spyod pa'i zin shing ston
pa bcu bdun bstan pa la shin tu sdang bar yod pa rnams ni rigs pa rnam dag gis btul nas bstan pa la btsud/ rgya/ hor/ 'jang / yu gur/ mi nyag la sogs pa'i skal ldan snod
du rung ba rnams la/ rab byung bsnyen rdzogs lo re'i nang du stong phrag re tsam rang gis gnang ba dang / mkhan po 'dul 'dzin chos mgon zhes bya ba sman rtse'i yul du
brdzangs nas/ des kyang rab byung dgu brgya tsam dang / rje nyid kyis gnang ba snga rting dril ba la bzhi stong bzhi brgya nyer lnga mdzad de/ rgya nag gi rgyal khams rab
byung gis gang bar mdzad do/ /de nas dgung lo nyer brgyad pa chu pho khyi la cha rkyen mang du bskur bar mdzad pa rnams la brten nas/ dpon chen shAkya bzang pos dbu rtse
sgo gsum gser thog chen mo dang

bcas pa/ gser 'bum chen mo g.yu thog dang bcas pa dang / thub pa chen po'i gser sku la sogs pa bzhengs/ de'i phyis lo chu mig chos 'khor sngan ma la dge 'dun brgyad khri tsam
la 'bul 'gyed gya nom pa gnang / hor yul nas yar byon pa'i lam gar mdo khams gtso mdo gnas gsar du nye gnas chen po rin chen ston tshul gyis do dam byas nas gser gyi glegs
bam phyed dang nyis stong la sogs pa/ rten gsum sde dgon mi nor gyi 'bul ba grangs med pa bzhes nas dgung lo so gcig shing mo glang la sa skyar phebs/ gser thog chen
mo'i zhugs tshags/ gser 'bum bkra shis sgo mang / rje gong ma'i phyi rten skya 'bum bdun pa gser gyi gdugs chos 'khor/ sgos su chos rje'i phyi rten la gser thog bka' 'gyur
la sogs pa gser gyi po ti nyis brgya lhag pa la sogs pa bzhengs/ de lta bu'i bstan pa'i mnga' bdag chos kyi rgyal po 'jig rten gyi gtso bor gyur nas

kyang / mdo sngags dbang bshad kyi rgyun zab mo nyams kyis dogs nas/ de dus kyi dge ba'i bshes gnyen mkhas btsun bzang ba dang / lung rgya chen ba chung 'bring mtha' dag bla
mar bsten/ rang bzhed pa'i chos de 'dug na mo btsun phal pa gcig la 'dug kyang / nga rgyal dang khengs pa dang / gzhan gyis smod pa sogs gang la yang mi dgongs par gus
pas gtsug tu bzhes nas chos zhus te/ de dag gi rnam thar rgyas pa gsan yig sogs na gsal lo/ /chos kyi ched yin kyang 'di lta bu'i che 'gying bcag pa ni gzhan sus kyang sgrub
par dka' 'o/ /de nas dgung lo so gsum pa me mo yos la 'gro mgon phyag na sku gshegs pa'i chos 'khor chu mig tu mdzad pa la dge 'dun dgu khri la 'bul 'gyed bgrangs pa
las 'das so/ /de rjes de ma thag hor gyi gdan 'dren pa nan ches nas lo gzhug de la 'dam du phebs par byon/ phyis lo sa pho 'brug la dpon chen shAkya bzang pos

lha khang chen mo bzhengs/ khri skor bcu gsum bskul/ dpon chen kun dga' bzang po dang sbrel nas rdzogs par grub/ rin chen sgang / lha khang bla brang / dus mchod bla brang
rnams kyang bzhengs so/ /gong du phebs nas dgung lo so drug pa lcags pho rta la dbang zhus pa'i tshe/ me nyag rgya rgod kyi rgyal po'i shel dam la bcos byas nas/ shel dam
gling drug ma dang / mu tig gi 'ja' sa phul/ gnam gyi 'og sa'i steng na rgya gar lha'i sras po/ sprul pa'i sangs rgyas/ yi ge rtsom mi/ rgyal khams 'jags su 'jug pa po/
gnas lnga rig pa'i paNDi ta 'phags pa ti shrI zhes mtshan gsol/ dngul bre chen stong ra can dang / gos dar lnga khri dgu stong la sogs pa phul/ mjal res kyis mthong phyag
dang mjal dar dngul bre 'chag med sogs mdzad pas/ rgyal po'i 'phral gyi 'bul ba kun dril bas gser bre brgya lhag dngul bre stong ra can/ gos dar bzhi khri la sogs pa

byung bar bshad do/ /de nas zhe gnyis pa me pho khyi lo la sa skyar phebs bod kyi dge bshes skya btsun thams cad la/ bod kyi dbang bshad lung man ngag thams cad nga la yod
pas nyan du shog ces bka' gnang nas/ zhe drug pa'i bar la chos dang zang zing gi char phab/ khyad par glang lo la chu mig chos 'khor chen mo la zhag bco lnga'i bar du dge
'dun 'bum phrag gcig la chos dang zang zing gi sbyin pa mdzad tshul bsam gyis mi khyab/ de ltar bskyangs pa'i slob ma'i mchog kyang shar nub gung gsum/ khang gnyan zhang
gsum/ la ru ba/ nyan chen pa/ sru lung pa/ lo mchog dga' ldan pa bkra shis dpal/ zhang dkon mchog dpal/ gsal la ba 'od zer 'bum/ dbus pa seng 'bum/ dam pa kun dga' grags
la sogs pa brgyud pa 'dzin nges kyang mang du byon/ snang ngor bstan pa'i rtogs pa'i yon tan yi dam gyi lha'i zhal

gzigs pa dang / 'od gsal rgyun mi 'chad pa dang / mngon par shes pa'i yon tan dpag tu med pa mnga' ste skyid grong du jo bo'i drung du byon pa'i tshe/ rje btsun spyan ras gzigs
dbang phyug zhal gzigs pa la mnal lam du bstod pa mdzad pa dang / ri bo rtse lngar byon pa'i tshe/ rje btsun 'jam pa'i dbyangs kyi zhal gzigs nas bstod pa mdzad pa dang
/ yang chos rje sa paN byang ngos la 'byon pa'i dus su/ yang dgon pas mjal te/ bla ma ni gong la gshegs par gda'/ bdag cag slob ma rnams la phyag dang bsnyen bkur byed
pa dang / mos gus kyi gnas su gyur pa'i sku tshab cig 'tshal bar gda' ba la/ dbon po 'di pa yang dag pa lags sam zhus pas/ dbon po rnal ma lags gsungs nas/ bla ma 'di pha
tshad na rdo gcig 'dug pa la bsnyes/ spyan ma btsum par mnal du song 'dug pa bstan nas/ 'di 'od gsal zin pa'i rtags lags/ spyir nged kyi mi brgyud rnal ma la 'od gsal
cung zad re rgyun

mi chad du yod pa yin gsungs/ rgya gar gyi paNDi ta go tam shrI bha tra la mtshan mo rmi lam ji ltar byung ba thams cad/ bdag nyid chen po 'dis mngon par shes pas mkhyen nas/
nangs par paNDi ta la gsung byon pa'i tshe/ mahA gu ru la mngon par shes pa a tse zer zhing dad par gyur to/ /bla ma 'di gong nas phebs/ 'u yug na bzhugs dus phyogs su
khral bsdud byung pa la/ shangs lha phu ba'i jo gdan gcig gis zhu ba la phyin dus/ sgar gyi mthar sems can la 'tshe ba byed pa/ hor sog mang pos mtha' bskor/ bla ma 'di
sa 'ja' li gcig la bzhugs/ g.yas na rtsom pa mdzad pa'i yig mkhan/ g.yon na bka' shog 'bri ba'i yig mkhan/ mdun na rgyun gtor shom pa'i gtor skad bton nas chab gtong ba rnams
mthong bas/ jo gdan gyi bsam pa la/ bla ma ci'i bla ma sems can la 'tshe ba/ mtha' hor sog gis bskor ba/ g.yon gyi bka' shog ni

nga zhu ba la 'ong pa dang 'dra/ gzhan mnar med pa yin/ g.yas kyi rtsom pas ci byed/ chos sems thog tu mi 'jog tshig gcig mi bsngo ba'i gtor skad kyis ci byed/ bla mar mi 'dug
snyam pa zhig byung ba dang / bdag nyid chen po 'dis jo gdan la spyan cer te gzigs nas/ gtor ma 'di la bshams pas thob pa khos bshams pa yin/ dmigs pas thog pa de ngas
byed/ /bsngos pas thob pa de khyod kyi gyis gsungs pa dang / jo gdan shin tu skrag nas/ mngon par shes pa thogs pa med pa mnga' bar 'dug pa la/ ngas log lta byas pa ma
legs snyam nas lus thams cad sa la phab pa'i phyag byas/ bshags pa phul/ mchog tu ngo mtshar bar gyur te bstod tshig gi sgra dbyangs kun tu sgrog par gyur/ bla ma'i mdzad
spyod thams cad gang la gang 'dul du rtogs/ sems can gsod spyod/ khral 'u lag sogs rang gi las su go nas nges pa'i shes pa khyad par can skyes par gyur

to/ /de ltar dgung lo bco brgyad pa nas zhe drug pa'i bar nyi shu rtsa dgu'i bar la gdan sa che 'bring chung gsum/ rgya bod kyi chos sde phal mo che'i bdag rkyen bkod bzhag
skyong dar la sogs pas nyin mtshan 'das par mdzad nas/ zhe drug pa lcags pho 'brug gi smal po zla ba'i nyi shu gnyis la dkon mchog gi drung du mchod pa rgyas par shoms gsungs
nas rdo rje skyil krung mdzad/ rdor dril thugs khar bsnol ba'i ngang nas rma bya chen mo dang / dpal mgon klu sgrub la sogs pa mngon sum du gzigs pa sogs ngo mtshar
gyi ltas du ma dang bcas te/ lha khang chen mo'i bla brang du bde bar gshegs so/ /bla chen 'dis hor yul du byon pa'i bar lam du sprin gseb tu gur gyi mgon po rta nag la
chibs te/ ber nag gsol ba/ phyag na gri thod 'dzin zhing / lha mo phyag gnyis ma rta rgyab tu bskyon pa/ rta nag gi rmig pa nas mi nag gsum gyis bteg pa zhig mngon sum du
gzigs

shing / de phyin chad grwa pa dag gis lcam dral gyi 'bag dang phod ka gyon/ rta nag zhon nas gzigs snang dang 'dra ba'i cha lugs su byas te chos kyi rgyal po'i zhabs 'bring
la 'gro ba'i zhal bkod mdzad de/ de dus kyi zhal 'bag dang phod ka sogs ma nyams pa dus phyis shing sgrom la g.yogs te/ sa skya'i tshoms bar sogs mgon khang rnams na bzhugs
pa la 'cham mgon rta thog ma zhes grags so/ /chos kyi rgyal po dpal ldan 'phags pa 'di nyid kyis bstan srung rnams bran du 'khol ba'i mthu rtsal gyis stod hor gdug pa
can btul ba'i tshul ni/ hor gyi rgyal po go dan la/ gcen po hu la hu bya ba dang / gcung po go pe la zhes pa se chen rgyal po dang mched gsum yod pa'i/ go dan gyis blon
thabs mdzad/ khrims ra thams cad la dbang bsgyur/ se chen rgyal sar bkod/ phu bo hu la hu la dbang rigs cher med pa nas/

go dan gshegs dang bstun ngo log brtsams se chen 'don rgyu yin pa la/ 'gro mgon chos rgyal 'phags pas thabs rten 'brel dang / byin rlabs srung 'khor sogs mdzad pas se chen
la rgol ma thub mthar 'u thug nas hu la hu na re/ da khyod rang rgyal po gyis/ nga rang sa cha gzhan du spyad pas chog dmag dum cig bslang / nga rang gzhan du 'gro zer ba
la/ se chen gyis dmag khri phrag bcu bdun byin pa rnams khrid nas stod du phyin/ sa cha hor yul ding chen zhes bya bar gzhi bcas/ mang du 'phel ba ding sang stod hor du
grags pa 'di yin zhing / bla ma 'phags pa'i byin rlabs kyis se chen la rgyal sa len ma thub pas/ 'phags pa rin po che la 'khon du bzung / 'bri khung pa dang phag gru ba'i
sbyin bdag byas/ deng sang 'phan nag tu grags pa'i stod hor gyi sgyer thags dang bkras thags gtso

che ba'i gos la gser bsgril thags kyi snang ba rab 'byams bkra ba'i gos 'phan mdun ngos gos chen kha bsgrigs dang / rgyab yug bsgrigs 'ba' zhig byas pa'i nyis thog ma khyad
'phags de nyid kyis gtsos pa'i 'bul ba bsam gyis mi khyab pa byas/ 'bri khung pa ci gsung dang len byed kyi yod pa'i skabs/ 'bri khung pas sdod ma shes/ sa skya pa la zhabs
'dren sgrub snyam/ dgon pa dpon pos stod hor 'bod par rang ngos kyis phyin/ hu la hus bu ga du rin chen du byas pa'i rgyal pos gtsos pa'i stod hor gyi dmag 'bum phrag
mang po khrid nas yong pas/ gdan sa nas kyang thos/ dpon chen kun dga' bzang po dang / dpon chen ag len gnyis kyis dbus gtsang gi dmag khri tsho bcu tsam khrid nas gdong
bsur phyin pas/ dpal mo dpal thang du thug bod dmag khri tsho bcu tsam gyis/ stod hor gyi dmag 'bum phrag mang po thal bar brlags/ hor stong phrag mang po bsad pa'i

rtags la rna ba g.yas pa rkyang bcad nas drel khal mang po bkal/ ga du rin chen dang dgon pa dpon po gnyis btson du bzung khrid yong pas/ lam du rna ba rnams rul byung pa thang
grang sar nyi ma la bstan nas bsang pa'i lhas la deng sang rna ba lhas su grags/ de dus 'phags pa rin po che pho brang na bzhugs pa'i skabs yin pas/ gong ma yon mchod
la gnas tshul 'bul ba'i gser yig pa mngags dus/ gong ma'i lung gis/ ga du rin chen la nyes pa med pas kho rang thongs/ dgon pa dpon por khrims chod ces phebs pa nas/ dgon
pa dpon po sa skya'i mdun la ma khrid/ dpon po ri rgyab bskor te/ mgo la su khug bkon/ mgo mdun rgyab bsgyur nas rta la bskyon te tsho 'dus khrims khang du khrid/ ske
bcad/ snying rgyab nas bton/ mgo snying gcig thug gzung la btsugs/ dkon khang gi mgon khang thog

na yod pa la/ phyis dpon chen ag len gyis khur nas mgo lha sa rdzong la yod pa/ sngags 'chang ngag dbang kun dga' rin chen gyi mthu rtsal gyis/ lha sa rdzong pa gtan brlag
tu song pa nas da lta mgo ga na yod mi snang / snying thug gzung la btsugs pa de ka ma nyams pa da lta sna dkar rtse na yod zer ba bzhin/ kho bos dbus phyogs la gnas mjal
la phyin skabs dngos su mthong zhing / de nas 'bri khung pa gtan brlag la gtong ba'i bka' bkyon gnang rgyu yin pa la/ 'phags pa'i nye gnas chen po rin chen ston tshul la
sku ngo zhus/ 'phan nag tu grags pa'i 'phan khyad par can de nyid kyis gtsos pa'i 'bul ba bsam gyis mi khyab pa byas pa la brten/ 'bri khung pa nag las thar ba byas/ de
lta bu'i nag las thar ba'i 'bul ba'i gtso bo yin pas 'phan nag tu grags/ rin chen ston tshul gyis do dam byas phul bas rin chen ston tshul gyis phul

bar yang grags/ de skabs dbus kyi thag ring ba'i stag lung pa dang / rgya ma pa sogs dmag la ma slebs pa rnams la/ hor 'dul dus go chod pa'i mi rta rnams hor 'dra la brdzangs
mi la zug rgyab chas/ rta la chag chu rtsam pa nyin re la bre bcu re dgos tshul gyi dpon chen gyi phyag rtags sogs mngags/ sgo gnon gtong ba'i thog ma de nas byung bas/
nag chen rnams la dran 'dzin gyi khrims srol bzang po de lta bu btsugs/ 'phan 'di nyid las sum 'gyur gyis che ba'i gser 'phan du grags pa gser leb thags kyi sangs rgyas
kyi sku 'bum phrag mang po dang / chos srung nor lha sogs kyi sku stong phrag mang po bsgrigs pa'i khyad par can de/ 'phags pa rin po che la snye thang pa grags bzang gis
phul zer/ gser 'phan 'di dbu rtse rnying ma nas zhal lho gzigs la brkyangs/ 'di'i zhabs tog tu gdan sa dan nas nyi lde ba dang / shar nub gung gsum

sogs nas gser 'phan bkra shis khra ring sogs bya khra ma'i dar shing la thal mar sleb pa'i khyad par can mang po skyong / 'phan nag tu grags pa da lta yang lha khang chen mo'i
sgo dmar na bzhugs pa 'di nyid lha khang chen mo nas zhal byang gzigs la skyong / de skabs gdan sa chen po'i rang rang gi bla brang gzim khang gtsug lag khang brang khang
sogs so so nas rgya hor gyi dngos spyad mchod pa'i yo byad bsam gyis mi khyab pa bton te khang thog nas mchod pa'i sprin phung dpag tu med pa 'bul ba yin zhes 'phan
nag gi lo rgyus sogs yi ge rnying ma rnams las 'byung ba yin no/ /de dus stod hor gyi rgyal bu ga du rin chen sa skyar slebs dus/ der bzhugs kyi bandhe khri phrag mang po
g.ya' lung gi bya spe nas gdan sa'i bar khrom chen po 'tshogs pa bzhin star ma chad pa gzigs mo la byon pa/ rgyal pos mthong nas 'bri khung pa kho sa skya pa la dmag med
zer te/ bandhe

rang gi dmag kyang 'di tsam 'dug pa zhes zer ba la/ 'di rnams dmag min dge 'dun tshogs pa yin byas khong dga'/ yang rgyal pos lha khang chen mo mthong ba na/ dgon pa dbon po
kho sa skya pa la rdzong med zer te/ gzhan la med pa'i rdzong 'di 'dra 'dug zer ba la/ 'di rdzong min/ gtsug lag khang yin byas pas kyang kho dga' skad/ de nas sa skya
pa rnams kyis 'jigs 'jigs ltar byas nas/ g.yag gzeng dang / mi nag dung long can rnams kyi rol stabs dang bstun 'cham pa rgyal bus mthong bas/ nag rang pa pha gi tshos nged
kyi dmag sgar gyi gseb la 'ong nas me slang ba skad byas/ mi 'tshams pa sna tshogs byed mkhan de tsho yin pa 'dug zer/ g.yag gzeng mthong bas pha gi tshos nged rang hor
yul nas dmag la chas tsam nas bzung rwa rtse la blangs nas sa la brdeb pa sogs cho 'phrul du ma bstan mkhan de tshor 'dug zer/ tshul de dag ni don la chos

kyi rgyal po 'phags pa nyid la bka' srung rnams kyis 'phrin las sgrub pa'i rtags mtshan rgyun ma chad par bstan pa'i ngo mtshar ba'i rnam thar du snang ngo / /bla ma chen po
'di'i chos skyong gi man ngag yongs su rdzogs pa'i slob ma ni/ mgon po'i bka' bab dam pa kun dga' grags nyid de/ skyes chen 'di ni chos skyong la mnga' shin tu brnyes pas/
sa skya pa'i gdung brgyud dharma pha la gzhon nu la gshegs shing / bdag nyid chen po bzang po dpal sman rtse'i yul nas 'byon ma bde bas/ sa skya'i gdan sa shar ba rin
rgyal ba la 'chol dgos pa byung dus/ bstan 'dzin thams cad kyi thugs la ma ran nas/ de dus dam pa kun dga' grags 'dis sa skya gdung brgyud rang gis 'dzin zhing / gdung brgyud
rgyun mi chad pa'i 'phrin 'chol chos skyong rnams la drag tu mdzad pas/ de'i nus pa la brten nas hor rgyal po'i pho brang gi steng du lcags kyi bya rog chen po ri bo
tsam bab ste/ de'i spu 'gul ba tsam gyis sa phyogs thams cad g.yo

ba dang / gnam kha 'ub kyis rdo rje'i char pa babs pa sogs cho 'phrul sna tshogs bstan pas/ hor rgyal po la thugs rtog cher byung nas/ sman rtse nas bdag nyid chen po myur
du spyan drangs te/ sa skya'i gdan sa gtad cing / gdung brgyud spel ba'i lung bud pa sogs byung ba yin pas/ dam pa 'di rang re sa skya pa la bka' drin mchog tu che ba yin
la/ rje 'di khams phyogs kyi khrom chen po'i gseb nas yod pa zhig la/ chos rje khu dbon gnyis kas gur mgon dngos su gzigs pas chos skyong gi sprul par yang grags/ bla ma
'dis mdo khams kyi tre maNDal thang zhes bya ba chos rgyal 'phags pa'i dbon po dharmA pha la gshegs pa'i gnas dang thag nye ba'i sar/ hor gyi rgyal po se chen go pe las
sbyin bdag mdzad nas/ rgya'i bzo bo shin tu mkhas pa dag gis bzhengs pa'i gur mgon lha brgyad kyi sku la/ bla chen 'phags pa spyan drangs te rje rang nyid dang bcas pas phyag
nas

mdzad de/ sku de rnams byin rlabs kyi zil shin tu che bar bzhugs pa'i tre'i mgon khang zhes bya ba yul de na snyan pa shin tu che zhing / dam can rgya mtsho'i tshogs nyin re
bzhin du sprin bzhin 'du bar grags pa de nyid gsar bzhengs su mdzad cing / gzhan yang chos skyong gi man ngag sngar yi ge med pa la/ shin tu zab pa'i shog ril drug dang
/ sngon 'gro shom gyi yi ge sogs shog ril bcu gcig gtor ma'i zhal gdams kyi yi ge gnyis dang / mdos bskang che chung dang / pho rkyang gi gshin rje dang gnod sbyin ltar
sgrub pa'i yi ge la sogs pa mdzad cing / bstan 'gro'i don rgya chen po mdzad nas/ mthar rgya nag ri bo rtse lnga nas sku lus ma spangs par mkha' spyod du gshegs kyang zer/
kha cig ni gnas der mya ngan las 'das pa'i tshul bstan nas/ de dang dus mtshungs pa khams kyi tre mgon khang na nyid kyi sku 'dra phyag nas ma zhig yod pa'i dbu thog tu
ring bsrel bya mo'i sgo nga tsam zhig

bab bo zhes kyang grags shing / la la ni da lta yang rgya nag ri bo rtse lnga na bzhugs pas skal ldan dag dang mjal du yod zer ro/ /bdag chen blo gros rgyal mtshan gyi dngos
slob yang dgon pa dpal ldan bkra shis kyi zin bris las/ 'phags pa la mgon po'i bka' bab kyi slob ma gsum byung ba ni/ a gnyan dam pa/ dam pa kun grags/ bu lung kun rdor
zhes bshad pa ni/ cung zad gsung bgros ma zin par snang ste/ a gnyan dam pa dang / dam pa kun grags gnyis mtshan gyi 'bod phyogs tsam ma gtogs gcig par snang ba'i phyir
ro/ /de lta bu'i dam pa kun dga' grags la sngon bla ma 'phags pas/ chos skyong gi man ngag rnams rdzogs par chig brgyud du gnang dus/ ma 'ongs pa na nged kyi tsha bo rnams
la cis kyang 'phrod pa gyis shig ces gsungs pa'i bla ma'i bka' bzhin bdag nyid chen po bzang po dpal la bstan srung rnams kyi chos skor mtha'

dag ma tshang ba med par dgyes bzhin du stsal pa yin te/ de yang bla ma bdag nyid chen po 'di 'phags pa rin po che dang yum mi gcig pa'i mched zla/ slob dpon rin chen rgyal
mtshan dang ye shes 'byung gnas gnyis byung ba'i/ phyi ma'i sras su chu pho khyi la bo dong e ru 'khrungs/ gdan sa'i gser tog chen mo bzhengs lo dang gcig 'di'i dgung lo
bcu drug pa'i tshe 'phags pa rin po che sa skyar phebs dbang bshad mang du gnang / lan cig 'di la yun ring du gzigs nas/ mgo res pus mo la bab pa'ang srid/ yon tan 'bung
las slobs/ phyag na'i ri rgyud yin zer ba gnyis las mi 'dug ye 'byung gi ri rgyud yin zer ba mang du 'dug pa rmis gsung ba'i lung bstan stsal/ de ltar 'di bgres kyang pha
spun mnyam po la yum bzang ngan dang / grags che chung gis phyag na'i sras dharmA pha la gdan sar bskos 'di rang ka ba'i tshul du bzhugs/ dgung lo nyer gcig pa la mi chen

a 'bus gdan drangs nas gong du byon/ gong ma'i lung gis re zhig brtag dgos pas sman rtser rgyugs gsungs nas spyugs pas/ 'dis nyer bdun bzhes pa'i tshe/ sa skyar dharmA pA la
grongs/ gdan sa bu chen la bcol nas sa skya pa rnams ci bya la gtad pa'i dus/ yar 'brog gi dpon chen ag len gyis sems kyis ma bzod/ do dam cher mdzad/ de'i grogs khams
pa dpon nag ces bya bas kyang byas nas bka' bgros pa rnams la gros bskul/ ti shrI grags 'od pa gong na bzhugs pa la zhu yig byas pas/ ti shrI ba'i phyag phyi nyi lde ba shes
rab dpal dang / mi chen u dus byas nas gong ma la zhu ba nan gyis 'bul ba'i rgyu dang / lcam sring ma spyod nyes gcig kyang hor yul du phebs pa g.yang la lhung nas grongs
pa la 'ja' 'od dang ring bsrel byung bas/ nga'i bla ma'i rus pa yin tsam gyis chog par

'dug pas/ bzang po dpal ba tshol gsung ba'i lung bud/ de dus bla ma 'dis rje btsun ma la rtse gcig tu gsol ba btab pas/ nyi ma 'char gar tsandan sdong po'i steng nas zhal bstan/
bu 'dod pas ni bu thob 'gyur zhing / /nor 'dod pas ni nor rnams nyid thob/ /ces gsung byon/ dgung lo so lnga pa la sman rtse nas gdan drangs/ so drug pa la gong mas
gnang sbyin bzang po mdzad/ 'phags pa ti shrI'i dbon po yin nges su 'dug pas gdung brgyud spel ba'i lung phud sa skyar mgyogs par byon la gdan sa gyis gsungs pa bzhin phebs
te gdung brgyud spel ba dang / slob gnyer rnams legs par mdzad/ rgyal po'i lung yod kyang gsan sbyong gi stabs dang / cung zad mi mdzes pa la dgongs nas lo bcu'i bar
du lha khang bla brang du bzhugs nas/ gdan sar shar pa rin rgyal ba bzhugs su bcug de ltar na 'dis nyer brgyad pa nas zhe lnga'i bar lo bco brgyad kyi ring la dpal ldan

sa skya'i gdan sa shar pas byas/ da lta yang shar ba'i bla ma che 'don grub pa rnams chos khri steng du byon chog pa'i rgyu mtshan yang de yin/ bdag nyid chen po bgres kar
nga gnyis pa la rab tu byung / mtshan a mo gha dhwa dzar gsol/ thugs dam zab mo la rtse gcig bzhugs/ lha khang chen mo'i lcags ri chen po bzhengs pa sogs kyi phyag rjes kyang
bzhag thugs bskyed bzang ba dang bla ma yi dam gyi byin rlabs zhugs shing / chos skyong 'di rnams bran du 'khol bas/ sa skya'i chos dang zang zing gnyis ka 'di'i dus
kho na dpal 'byor che bar grags/ de ltar bla ma bdag nyid chen pos btsun mo bdun khab tu bzhes/ sras bco lnga/ sras mo gnyis te bcu bdun 'khrungs pa las/ sras thog ma gnyis
gzhon nu la gshegs/ de 'og bla chen kun dga' blo gros rgyal mtshan dpal bzang po skyes stobs kyi thugs rab che zhing lung rtogs kyi

yon tan phul du byung bas dgung lo bcu gnyis pa la gong ma rgyal po'i ti shrI mdzad/ dgung lo nyer drug pa la bla ma bdag nyid chen po sku gshegs rjes su gcung rnams la bla
brang khang bzhi so sor bgos te gnang / de la'ang mkhas btsun nam mkha' legs pa'i blo gros rgyal mtshan dpal bzang po ste sku mched gnyis la shel gyi dam ga dang bzhi thog
bla brang gnang / 'di dag gi gdung brgyud rnams la dang po bzhi thog bla brang pa zer te/ bdag chen blo gros dbang phyug pa yan gyi gdung brgyud rdzogs nas ding sang mi
bzhugs/ ti shrI kun dga' legs pa'i 'byung gnas dpal bzang po dang / de'i gcung ti shrI kun dga' rgyal mtshan dpal bzang po sku mched la gser gyi dam ga dang lha khang chen
mo gnang / 'di dag gi brgyud pa la dang po lha khang bla brang ba zer/ phyis la stod gcung dang / khams phyogs na bzhugs pa'i bdag

chen byang par grags pa rnams yin te/ bdag chen kun dga' legs pa yan gyi gdung brgyud rdzogs nas ding sang mi bzhugs/ ta dben gu shrI/ de'i gcung 'jam dbyangs don yod rgyal
mtshan pa/ de'i gcung thams cad mkhyen pa bsod nams rgyal mtshan dpal bzang po ste sku mched gsum la shel gyi dam ga dang rin chen sgang bla brang gnang / 'di dag la dang
po rin chen sgang bla brang pa dang / phyis su dge sding bla brang par grags/ bdag chen blo gros pa yan gyi gdung brgyud rdzogs nas ding sang mi bzhugs/ sa'i len kun dga'
legs pa'i rgyal mtshan dpal bzang po la dus mchod bla brang dang gser gyi dam ga gnang / 'di pa'i sgos kyi gdung brgyud la dus mchod bla brang pa dang / ding sang gdan
sa chen po gzhung dang / rtse gdong pa zhes grags shing / lugs gnyis kyi sgo nas dar zhing rgyas par bzhugs pa 'di'o/ /de ltar bla ma bdag nyid chen pos chos skyong gi

skor rnams rang gi sras bzhi thog pa mkhas btsun nam mkha' legs pa dang / rin chen sgang ba'i zhal ngo dpal ldan bla ma dam pa bsod nams rgyal mtshan pa sku mched sogs la gnang
/ yang 'phags pa'i drung du chos skyong gi skor rnams gsan pa'i zhang dkon mchog dpal ba la grub chen nam bza' brag phug pas gsan/ des chos rje bla ma dam pa/ des bla
ma dpal ldan tshul khrims/ des grub chen buddha shrI ba dang / shar chen ye shes rgyal mtshan pa gnyis la gnang / de gnyis car la chos kyi rje rdo rje 'chang kun dga' bzang
pos zhus pa'i phyi sgrub kyi man ngag yi ge gser pod du grags pa po ti chung ngu zhig bsgrig par mdzad/ chos skor 'di'i dkar chag rnam rgyal skor gsum la sogs pa'i cho
ga'i yan lag gi yi ge cung zad kyang mdzad/ 'di lta bu'i ngor chen rdo rje 'chang nas mus chen sems dpa' chen po/ rgyal tshab kun dga' dbang phyug kun mkhyen bsod nams
seng ge yongs 'dzin

dkon mchog 'phel/ grub chen dkon mchog blo gros/ 'jam dbyangs sangs rgyas rin chen/ sa lo 'jam pa'i rdo rje/ rje dkon mchog lhun grub/ rje dkon mchog rgya mtsho/ bdag cag gi
yongs 'dzin dam pa rje btsun mus pa chen po rdo rje 'chang sogs kyi bar du brgyud de/ ding sang ngor lugs su grags pa dar rgyas su bzhugs/ yang bla ma dam pa'i dngos slob
sngags 'chang gzung skyid dpal ba dang / theg chen chos kyi rgyal po sogs kyi srol 'dzin byang pa a nanda pa dang / zur ston shAkya shrI'i zhabs la gtugs pa chos kyi rje
mus srad pa byams pa rdo rje rgyal mtshan gyis bsgrigs pa'i 'di'i chos skor po ti gcig 'di'i dkar chag lha brgyad kyi sgrub yig bskang ba rgyas 'bring bsdus gsum gyi them
yig sogs khong rang gis mdzad pa 'ga' zhig dang bcas pa/ yi ge'i dngos bstan gtsang ba zhig 'dug pa la ding sang rdzong

chung pa lugs su grags/ bshad srol 'dzin pa ha cang mang rgyu med/ yang rje btsun khu dbon gyi slob ma do pa ston tshul des rgyal tsha lung mang po/ des mkhas pa yon tan khri/
des mkhan chen seng ge bzang po/ des yar lung pa seng ge rgyal mtshan pa dbon brgyud rnams la rim par byung ba'i man ngag dang / seng ge rgyal mtshan pas chos rje bla
ma dam pa la gtugs te lugs gnyis kyi yi ge rnams gung bsgrigs/ yig rnying ma dag pa rnams la zhus dag zhib tu mdzad/ khong rang gis kyang lha brgyad kyi gtor chog nang sgrub
kyi khrid yig gtor chen gyi gsol ga sogs brtsams/ chos rje bla ma'i gsung las gsungs pa phal cher zin bris su btab pa'i yig cha shin tu rgyas pa mang ba zhig snang /
ding sang gi bar du khong rang gi dbon rgyud srol 'dzin yang yod par 'dug cing / gong dkar rdo rje gdan pa chen po sogs kyang phal cher srol 'di la brten par snang ngo /

/gzhan yang brgyud pa'i khyad par cung zad dang / man ngag thor bu ba 'dra mi 'dra dang / lag len mi 'dra ba'i khyad par mang ba zhig 'dug cing / de ltar ma gtogs pa'i dpyod
ldan 'gas bar skabs su sgro btags pa dang / blun po 'gas snying khams bskyed de byas pa'i yi ge dang lag len/ chos skor 'di la sbyangs pa'i mkhas pa gzu bor gnas pa dag
gis mthong nas snying rje'i gnas su 'gyur ba 'ga' yang mthong mod/ drang por smras na mtshang la phog cing / bsngags pa brjod na bstan pa la gnod pas btang snyoms su bzhag
go /de rnams kyi nang nas gong du bshad pa ltar 'phags pa rin po ches mgon po'i snyan brgyud kyi man ngag thun mong ma yin pa rnams gha a gnyan dam pa la chig brgyud du
gnang / des kyang bla ma'i bka' bzhin bdag nyid chen po ma gtogs gzhan la thun mong ma yin pa ma gsungs/ bdag chen pas mkhas btsun

nam mkha' legs pa la yongs su rdzogs par gnang zhing / phal cher chos rje bla ma dam pa la yang stsal/ bla ma dam pas khu dbon gnyis ka'i zhabs la gtugs te bum pa gang byor
gsan/ de la slob ma mkhas btsun bzang gsum dang ldan pa bsam gyis mi khyab pa byung ba las/ mgon po'i snyan brgyud thun mong ma yin pa rnams rin chen sgang pa rang gi sgos
kyi dbon po bla chen kun dga' rgyal mtshan pa la gnang / des rang nyid kyi sras 'jam dbyangs chen po nam mkha' rgyal mtshan dpal bzang po la gnang / 'di slob dpon padma'i
sprul par grags/ yab sras 'di gnyis kyis mgon po 'khor bcas mngon sum du zhal gzigs/ nus pa thon chos skyong gi bdag por byed/ 'jam dbyangs chen pos mgon po 'di'i chos
skor la rtsal thon mdzad de/ yar lung pa seng ge rgyal mtshan gyi dbon po mkhan chen bsod nams rgyal mchog pa bsten nas srol 'di'i man ngag mtha'

dag gsan/ sbas pa'i rnal 'byor pa bar sding pa rdo rje rgyal mtshan zhes grags pa'i mgon po'i grub thob cig bsten nas gsang ba'i yig chung bco brgyad sogs zab mo'i yang tig
mang po gsan/ 'di sngags 'chang kun dga' zla ba'i chos skyong zhu sa de yang yin zhing / de ltar brgyud pa gsum gyi man ngag mtha' dag bzhugs pa yin no/ /'di la rigs kyi
sras gcen rgya gar shes rab rgyal mtshan dpal bzang po dang / gcung rdo rje 'chang blo gros rgyal mtshan dpal bzang po gnyis byung ba/ 'di gnyis kas yab kyi drung du mgon
po'i chos skor gsan/ chos skyong mang po'i zhal gzigs/ nus pa thon pa yin no/ /bdag chen rgya gar ba'i drung du sa lo 'jam pa'i rdo rje sku mched rnams kyis gsan/ sa lo
chen po de nyid dang / yang bdag chen blo gros rgyal mtshan/ mnga' ris pa dpal ldan rgyal po/ spyan tshab tshul khrims bzang po/ rje sangs rgyas

rin chen/ rje lha mchog seng ge sogs nas brgyud pa rje dkon mchog lhun grub/ 'phags chen dpal ldan bkra shis/ spyan snga ngag dbang chos grags sogs las snyigs dus kyi bstan
pa'i gsal byed dam pa sngags 'chang chos kyi rgyal po ngag dbang kun dga' rin chen gyis gsan nas/ rang gi sras 'jam dbyangs sku mched sogs la gnang ba'i gcen grub mchog
bsod nams dbang po las/ sngags 'chang ngag dbang kun dga' bsod nams bdag gis zhal ngo nang brgyud ma chad pa'i gur gyi mgon po lha brgyad kyi rjes gnang thun mong ma yin
pa dang / gnyan mgon sgrub dus kyi rjes gnang / pu tra ming sring gsum gyi rjes gnang sogs dang / 'di skor gyi man ngag zab bsdus po ti gcig tsam gyi bka' drin nos shing
/ gcung yab rje sbas pa'i sangs rgyas sngags 'chang grags pa rgyal mtshan can gyi drung du/ sgo rum bse 'bag dang / rdo mgon gyi drung sogs su lha brgyad kyi rjes gnang lan
gsum/ dpal mgon

bsnyen dus kyi rjes gnang zhal ngo nang brgyud ma chad pa dang / las mkhan 'khor rkyang gi rjes gnang pu tra'i zur bkar grags pa/ zhing skyong dur khrod kyi bdag po yab yum
gyi rjes gnang / dkar bdud kyi rjes gnang sogs dang srung 'khor rdo rje brag rdzong ma sogs 'di skor gyi chos skor zab mo che rags shig sras kyi tha chung sa skya pa a nanda
bdag gis legs par nos pa'i skal ba mchog dang ldan par gyur to/ /yang yongs 'dzin dkon mchog 'phel/ rje sangs rgyas rin chen/ sa lo 'jam pa'i rdo rje sogs las chos skyong
gi zab chos mang po zhig yongs 'dzin dam pa dkon mchog lhun grub kyis gsan cing / rje de nyid dang bla ma gzhan dag las kyang 'jam dbyangs dkon mchog rgya mtshos chos
skyong gi skor gsan pa rnams yongs su rdzogs pa/ bdag cag gi yongs 'dzin dam pa dus gsum sgrib med du gzigs pa'i rgyal ba mus

pa chen po sangs rgyas rgyal mtshan la gnang zhing / rje btsun 'brel tshad don ldan de nyid kyi drung du bdag sa skya pa sngags 'chang ngag dbang kun dga' bsod nams grags pa
rgyal mtshan dpal bzang po bdag gis thog mar brgyud pa du ma 'dus pa'i lha brgyad dang / 'khor rkyang gi rjes gnang stsal ba sngon du 'gro ba'i sgo nas zab mo'i yang rtse
mgon po'i srung 'khor rdo rje brag rdzong ma'i phyi nang gi khrid dang / nang khrid du grags pa 'jam dbyangs sangs rin gyi yig cha'i steng nas nyams khrid dpe lung dang
bcas pa dang / zhal bzhi pa'i tshe sgrub srung 'khor ma rgyas bsdus gnyis kyi khrid dang lung / dpal dur khrod bdag po'i rgyud dang man ngag yongs rdzogs kyi lung phyag
khrid dang bcas pa smin rgyas kyi bka' drin thob pas/ yid rab tu tshim zhing zab khyad mang po chos kyi che ba tsam yin par kho thag chod pa lags so/Biographical Sketch
of bDag chen Blo gros rgyal mtshan/yang bdag chen 'jam dbyangs chen po'i rigs dang chos kyi sras mchog tu gyur

pa bdag chen blo gros rgyal mtshan dpal bzang po ni/ gsung ngag lam 'bras sogs dgyes pa rdo rje'i skor rje mus chen la gsan pa dang / yab la gsan pa'i chos skyong che chung
gi man ngag sogs la shin tu mkhas shing mkhas pa'i grags pa'ang thon/ rje sa skya pa chen po'i sku'i rnam 'phrul yin pa'i gtan tshigs mchog dang ldan/ dben pa kho na la
dgyes shing sgrub pa gtso bor mdzad pas nyams dang rtogs pa'i bdag nyid chen por gyur pa/ nang zab mo lus kyi dkyil 'khor dngos su gzigs pa sogs rgyud sde nas bshad pa'i
sa lam gyi yon tan tshad med mnga'/ bye brag tu mgon po 'di'i chos skor brgyud pa gsum 'dus snyan nas snyan du brgyud pa'i man ngag phra mo tshun yab kyi drung du rdzogs
par gsan/ bzhi thog pa bdag chen kun dga' dbang phyug pa la thun mong pa ngor chen nas brgyud pa yang gsan/ mgon po 'di'i chos skor

rags pa yongs su grags pa'i po ti che ba zhig bsgrigs te/ dkar chag yid bzhin gyi nor bu'i bang mdzod kyi sgo 'byed gsal ba'i yid 'phrog ces bya ba mdzad/ phyis po ti de nyid
jag pas khyer dus me 'bar bas ding sang mgon pod me 'bar mar grags/ gzhan yang gsang sgrub yid bzhin nor bu sogs shin tu gsang bar 'os pa'i yig chung mang po dang / lha
mos mnal lam du lung bstan pa'i bskang gso sogs zab cing mtha' chod pa'i yi ge 'ga' mdzad de/ nyid kyi gsung las/ bod yul bstan pa'i mnga' bdag mchog /sa skya'i rje btsun
las brgyud pa'i/ /nag po chen po'i man ngag la/ /nga mkhas zer ba mang na yang / /ji bzhin rtogs pa kho bo tsam/ /zhes sogs mkhas pa'i rtogs pa brjod pa yang mdzad/ /mgon
po 'khor bcas kyang 'phral nas 'phral du gzigs shing sku dang grib ma bzhin du 'grogs nas las thams cad kyang sgrub pa'i lo rgyus kyang bsam gyis mi

khyab pa snang ngo / /bdag chen rin po che yan chad du chos skyong 'di pa'i man ngag thun mong ma yin pa rnams gdung brgyud kho na la gcig brgyud du bzhugs pas/ de bzhin du
gdung brgyud cig la gnang dgongs nas/ 'phyi mo'i bar du bu slob rnams la rjes gnang / yig lung / phyi sgrub kyi lag khrid thor bu tsam las ma gnang zhing / me 'bar ma'i
dkar chag gi tshig bcad du yang / khams gtsang dbus pa'i grwa pa sogs/ /sngon chad slob ma mang byung yang / /snying nas dad ldan ma byung phyir/ /thun mong tsam la sbyin
pa med/ /snying por gyur pa'i man ngag rnams/ /yang mdzod dmar po'i thugs dkyil las/ /gzhan nas rnyed par mi 'gyur bas/ /dad ldan yod na blang bar gyis/me 'bar ma'i dkar
chag /zhes pa'ang rtsom pa gnang zhing / rtse gdong du sa lo yum sras bzhugs sar phyag rtags dang ja spob rtse sogs gnang sbyin gyi rten dang bcas pa gnang

nas zhal ngo gcig sa skya'i gdan sa mdzad pa dang / chos gzhan la ster ma phod pa 'dra yod pas nyan pa la byon gsungs pas/ yum thugs brel gyi g.yengs pa'i rkyen gyis/ zhal
ngo yang ma phebs shing / phyag rtags kyi lan tsam yang ma byung ba la brten/ phyis rdo ring rin po che'i sku'i bsod nams lta bur byung ba yin zhes bla ma rnams gsungs te/
de yang rje btsun rdo ring pa chen po dbus phyogs na bzhugs pa'i mnal lam du dpal ldan sa skya nas yin zer pa'i g.yag nag khyi nag mi nag a tsa ra mang po byung nas/ khyod
sa skya la 'gro dgos mi 'gro na gsod pa yin zer bsdigs pa'i rnam 'gyur du ma byed pa dang / khyed mi 'gro na 'di ltar byed pa yin zer nas phyag rdzas thams cad khur nas
bar snang la 'gro ba sogs nub mang po'i bar du byung ba/ phyis bsam pas/ bdag chenarin po che'i thugs rjes chos skyong rnams bskul du btang bar 'dug

gsungs/ de nas ring por ma lon par sa skyar bdag chen rin po che'i spyan sngar phebs/ 'khor gsum yongs dag gi 'bul ba mdzad/ bsnyen rdzogs kyi mkhan po zhus/ phyag phyi'i mthil
bzhugs mdzad/ mnyes pa gsum gyi sgo nas zhabs tog bsgrubs pas thugs yid gcig tu 'dres/ spyir zab chos mang po gnang / khyad par mgon po'i man ngag snyan brgyud 'di rnams
gdung brgyud gcig la spel dgos rgyu yin na'ang / go nad sna tshogs pa zhig 'dug pas/ de khyed rang gi bsod nams su gda'/ da khyed rang las 'os mi 'dug gsungs nas gcig
brgyud kyi tshul du tshang la yongs su rdzogs pa stsal nas/ ma 'ongs pa na nged rang sa skya pa'i gdung brgyud gcig la nges par 'phrod pa mdzod cig gsungs pa'i bka' rgya
dang bcas gnang / gsang sgrub kyi khrid kyi dus mgon po dang yum e ka dza Tis zhal gzigs byin rlabs kyi bka' bab/

'phrin las kyi nus pa mthar phyin/ gangs can gyi ljongs su mgon po 'di'i mnga' bdag tu gyur/rje 'dis spyir mgon po lcam dral gyi rjes gnang rdo rje 'chang kun dga' bzang po
dang / bdag chen zha lu pa mthu stobs dbang phyug bsod nams rgyal mtshan pa la zhus pa nas bzung / rjes gnang man ngag ci rigs gsan pa ni/ rgyal tshab kun dga' dbang phyug
mkhas grub gung ru sher bzang / drin can mkhyen rab chos rje/ chos rje don yod dpal ba/ paN chen shAkya mchog ldan/ chos rje bsod nams dbang phyug kun mkhyen bsod nams
seng ge mus sred pa rdo rje rgyal mtshan/ gra thang pa/ mtshungs med shes rab zla ba/ 'dus pa dang po ngag dbang dpal ldan grags pa/ zha lu ba bsod nams blo gros/ ti'u ra
pa rin chen chos kyi rgyal po rnams la gsan pa yin la/ de lta bu'i rdo ring kun spangs pa chen po la slob ma'i tshogs bsam gyis

mi khyab pa byung yang / man ngag zab dgu rnams ni tshar pa chos rje blo gsal rgya mtsho nyid la gnang pa yin te/ de yang rje tshar chen chos kyi rgyal pos rdo ring rin po
che'i zhabs pad dgung lo bcu bdun pa nas nyi shu rtsa gsum pa'i bar du 'bral ba med par bsten/ mgon dang skyabs gnas gzhan spangs nas gcig tu bsgril/ lus longs spyod thams
cad ltos pa med par phul/ ci gsung ba'i bka' thams cad dwang du blangs pa la brten nas thugs rje'i chu rgyun dad pa'i snod du lhug par babs te bka' chos thams cad ci 'dod
pa gsang ba dang sbed pa ma mdzad par rje nyid la pha phogs kyi tshul du gnang zhing thugs yid gcig tu 'dres/ chos zab gnad che ba rnams gnang ba'i tshe/ zhabs skor la
phebs pa ltar mdzad pa'i phyag phyir khrid nas rdo leb kyi steng du maNDal mdzad de gnang / mi gzhan byung ba na 'phro gcod cing

yang zhabs skor mdzad pa'i tshul ston pa yin zhes rje bla ma rnams yang yang gsung ngo / /phyis rdo ring rin po che gshegs pa'i spur gyi phyag phyi mdzad pa'i tshe/ bzhugs
gdan gyi kha na byang sems dkar po mtheb skor gyi rgya tsam zhig byung ba de zhal du lhag ma lus pa gsol bas rgyud pa zin pa'i rten 'brel 'grig ding sang kha'u pa zhes grags
pa'i snyan brgyud zab mo'i bstan pa'i rgyun 'di rje 'di nyid kho na'i bka' drin yin/ yig cha mdzad tshul ni me 'bar ma'i dkar chag chung ngu sogs dkar chag tsho lnga
khro bcu'i rjes gnang / lha brgyad kyi rjes gnang / gtor bsngo'i cho ga rgyas 'bring bsdus gsum/ gtor ma gsum gyi rnam bshad/ lhan thabs dngos grub rol mtsho/ gtor bzlog
dgra bgegs kyi stobs 'phrog rol pa sogs yig sna kun dril bzhi bcu zhe grangs tsam mdzad yod ces bla ma dag gsung / 'di dag thams cad snyan brgyud

po ti'i nang na tshang par bzhugs pa yin/ de ltar dpal ldan sa skya pa'i snyan brgyud zab mo'i bstan pa dpyis phyin pa spel bar mdzad nas/ mthar dgung lo drug cu re lnga pa
stag gi lo la chos 'khor yang rtse nas mkha' spyod dbang mos mkha' spyod du spyan drangs pa yin no/ /tshar chen rdo rje 'chang de nyid la slob ma'i tshogs bsam gyis mi khyab
pa byon kyang / chos skyong che chung / rdo rje 'jigs byed/ dmar po skor gsum sogs kyi man ngag 'chi med bdud rtsi'i thigs pa lta bu rnams ni rje mkhyen brtse'i dbang
phyug dang / rje blo gros chos 'phags/ rje gzhon nu blo gros/ rje bod mkhar ba don grub rgyal mtshan/ rje klu sgrub rgya mtsho sogs la bka' bab pa yin te/ de yang rje mkhyen
brtse'i dbang phyug nyid sku gzhon nu'i skabs/ rje tshar chen gyis gos chen nag po kha do dang / skud chun dmar po gcig gnang nas 'di rnams tshags mdzod/ gzhan gyi
lag

tu ma shor ba gyis gsungs/ de ni chos skyong che chung dang / dmar po skor gsum sogs kyi chos kyi bka' babs kyi snod du gzigs nas gnang ba yin par gda'/ yang rje mkhyen brtse
ba nyug na bzhugs skabs shig rje tshar chen 'phral du nyug tu phebs byung pa la/ bla ma dang mjal ba'i dgyes tshor chen po byung nas/ da lan ci la phebs pa yin zhus pas/
khyod gshin rje dang 'brel che bar 'dug pas 'jigs byed kyi chos rnams shod gsungs byung bas/ sa dang po thob pa lta bu'i dga' ba 'khrungs/ de nas 'jigs byed kyi dbang
/ rjes gnang / khrid/ las gshin gyi rjes gnang / ra spod kyi lung sogs yongs su rdzogs par gnang ba yin zhing / rje mkhyen brtse ba de la slob ma mang du byung yang snyan
brgyud zab mo rnams kyi bka' bab ni rje rta ra ba bsod nams chos 'phel/ mkhan chen byams pa rab brtan/ rje dbang phyug rab brtan sogs byung pa las/

rje bsod nams chos 'phel gyis rje mkhyen brtse ba nyid kyi drung du spyir gsang sngags gsar rnying gi gdams pa rgya mtsho lta bu rnams dang / khyad par chos skyong gnyis kyi
skor sogs bum pa gang byo'i tshul du gsan/ rje de nyid las bdag cag gi yongs 'dzin dam pa mkhan chen thams cad mkhyen pa ngag dbang chos kyi grags pas ji ltar gsan pa bzhin
gyi sa skya pa'i bstan srung dbang po rnam gnyis kyi rjes gnang mtha' dag zab khrid so so/ lag len gyi phyag khrid/ rgyab rten gyi mgon pod gsar rnying kun gyi lung
yongs rdzogs sogs thun mong ma yin pa'i gdams pa mtha' dag zhib cing mtha' chod par sa skya pa ngag dbang kun dga' bsod nams bdag la dgyes bzhin du gnang ba lags/ yang tshar
chen gyi dngos slob rje bod mkhar ba don grub rgyal mtshan gyi drung du/ 'di skor gyi chos skor rnams yongs su

rdzogs pa spyan snga chos kyi rgya mtsho bas gsan cing / des bdag gi bla ma chos kyi spyan ldan lo nas spyan snga rin po che kun dga' don grub la gnang ba las/ de nyid kyi
drung du kho bo cag gis gur gyi mgon po'i dkyil 'khor lnga'i dbang dang / chos skyong gnyis ka'i rjes gnang so so ba rnams yongs su rdzogs pa/ phyi nang gsang ba'i zab mo'i
khrid kyi rim pa mtha' dag ma lus pa dang / me 'bar ma sogs mgon pod rnams kyi lung phal cher gyi bka' drin nos shing / yang rje tshar chen yab sras kyi dngos slob nyams
dang rtogs pa'i mnga' bdag grub mchog dbang phyug rab brtan gyi drung du yang gur gyi mgon po lha brgyad/ lha mgon bcu gnyis ma/ 'khor rkyang rnams kyi rjes gnang dang
/ zhal bzhi pa sgrub dus kyi rjes gnang rgyas pa/ bram ze mngags gtad/ chos skyong gnyis ka'i man ngag gi yig skor du ma'i lung dang phyag khrid/

dkar bdud lcam dral dang / zhing skyong dur khrod kyi bdag po yab yum gnyis kyi man ngag gi yig skor gsar rnying so so'i lung yongs su rdzogs pa/ khyad par gnyan mgon chen
po'i man ngag mthar thug ha la nag po'i be'u bum ma yig bu yig dang bcas pa rnams thugs spro ba chen pos stsal cing / bla ma de rnams kyi gsung las/ sngon chos rgyal 'phags
pas/ dam pa kun dga' grags la chos skyong gi man ngag thun mong ma yin pa rnams gnang ba'i tshe/ 'di rnams nged rang gi tsha bo rnams la 'phrod par gyis gsungs pa bzhin/
dam pas kyang bla ma bdag nyid chen po kho na la gnang 'dug pa dang / dus phyis bdag chen rdo rje 'chang gis kyang / rje rdo ring pa la de dang 'dra ba'i bka' stsal phebs
'dug kyang / bar skabs kyi zhal ngo phal cher la 'di skor gyi man ngag yongs rdzogs bzhugs pa

zhig ma byung 'dug mod/ khyed rang skal ba dang brtson 'grus 'dzoms pas/ gur zhal gtso bor gyur pa'i sa skya pa'i bstan srung dbang po rnams kyi chos skor zab mo mtha' dag
lus pa med par bum pa gang byo'i tshul du thob pa 'di ni/ bla ma gong ma rnams kyi thugs rje dang / mkha' 'gro chos skyong rnams kyis 'phrin las sgrub pa'i dge mtshan las
byung ba yin yang dag pas shin tu ngo mtshar zhing rjes su yi rang ba'i gnas so zhes gzengs bstod pa'i gsung gi bdud rtsis kyang kho bo cag gi yid la dga' bde'i dpal ci
yang zhig thob par mdzad pa yin la/ yang lo phu ba 'bum chen kun dga' dpal 'byor gyi drung du yang sa skya pa'i bstan 'dzin rdzong lugs nas brgyud pa'i chos skyong che chung
gi rjes gnang / bram ze mngags gtad/ 'di skor gyi man ngag du ma'i yig lung dang bcas pa yang thos pa lags so/ /

/ /dpal rdo rje nag po chen po'i zab mo'i chos skor rnams byung ba'i tshul legs par bshad pa bstan srung chos kun gsal ba'i nyin byed ces bya ba bzhugs so// smad cha/Volume
II, ff. 1a-213b (1979 ed.)

de lta bu'i bla ma brgyud pa de rnams chos skyong la mnga' brnyes pa'i tshul sogs kyi rnam par thar ba mdo tsam bdag nyid chen po man chad ni gong du brjod zin pa de yin la/
da ni mkhas btsun nam mkha' legs pa sogs nas/ rang gi rtsa ba'i bla ma rnams kyi bar gyi skyes chen de dag gi bstan srung dbang po rnams bran du 'khol zhing nus pa thon
pa'i tshul sogs kyi rnam thar cung zad brjod na/ de yang rje mkhas btsun pa nyid la byang pa bdag po rta dben pas/

zhabs 'dren chen po byas dus/ de la dmigs te da lta sa skya'i bzhi thog na bzhugs pa'i gur gyi mgon po'i 'bur sku lcam dral las mkhan pu trar bcas pa dang / mgon po rkyang
ba'i 'cham sku rnams ched gtad bzhengs nas 'phrin 'chol rab gnas mdzad pas/ de dang dus mtshungs par byang pa ta dben pa mngon sum du tshar bcad pas/ sku de la yang ding
sang gi bar du byang 'dul mgon por grags pa 'di yin zhing / chos rje bla ma dam pa ni chos rje khu dbon gyi rjes su sa skya pa'i gdung brgyud gcig la

mkhyen rab dang / gsan rgya sbyangs pa sogs 'gran zla dang bral bas/ rig gnas phyi nang mtha' dag la ma gsan pa'am/ mi mkhyen pa cung zad kyang med cing / de yang re re la
'di kho na la mkhas par 'dug snyam pa lta bu'i mkhyen rab yongs su rdzogs/ spyir chos skyong mtha' dag la mnga' brnyes shing / lhag par pu tra nyid bran du 'khol ba yin te/
nyid kyi gsung las/ pu tra 'di la gtor ma ster rin chog pa byung / nged dpon slob rnams dbus gtsang la rgyu 'grul gcig po byed pa la dgra jag dang chus khyer ba sogs gcig
kyang mi byung

ba kho'i drin yin/ bar chad phran tshegs tsam sel ba la'ang khos ma slebs pa gcig kyang med pas shin tu snying nye/ byin rlabs dang nus pa che bas sus bsten kyang de bzhin
yong ba yin zhes gsungs shing / gong ma rnams kyi skabs su mgon po'i gtor ma'i mdun du las mkhan la gtor ma chung ngu mdzad pa la/ ding sang zhal bzhi pa'i bskang gtor gyi
g.yas su pu tra la gtor ma che ba re mdzad pa 'di chos rje bla ma man gyi phyag len la byung ba yin no zhes kyang thos so/ /bla chen kun rgyal ba ni mkhyen rab phul du
byung bas rang gi rtsa ba'i bla ma 'gro mgon chos rje'i bka' 'bum rnams bsgrigs par mdzad cing / gsung 'bum de nyid kyi steng nas dbang

khrid lung man ngag rgyud bshad sogs rtsal 'don du gnang ba'i zhal slob kyi gtso bo yang / theg chen rin po che/ sa bzang 'phags pa/ shar pa sogs dge ba'i bshes gnyen che rags
mang du 'dus shing / chos skyong rnams kyang shin tu 'go bas nus pa'i mnga' bdag tu bzhugs so/ /'jam dbyangs nam mkha' rgyal mtshan ni mkhyen pa'i blo gros/ so skye'i
blo'i spyod yul las 'das pas/ nyi ma gnyis la rtsa rgyud brtag gnyis tshegs med du mkhyen/ gdugs gcig la 'khor lo bde mchog gi sgrub dkyil thugs su chugs pas kun gyis 'jam
dbyangs chen por mtshan gsol/ bstan srung rnams kyis 'phrin las thogs med du bsgrubs pas mthu stobs che ba'i snyan pas phyogs kun tu khyab par gyur to/ /grub pa'i dbang
phyug rgya gar

shes rab rgyal mtshan ni/ yi dam rdo rje phur pa dang / chos skyong che chung la shin tu mnga' brnyes pas/ rje nyid khams phyogs su bstan 'gro'i don rgya chen po bsgrub pa
la phebs skabs/ la bag ma la zer ba'i la chen po yod pa'i lam bar thams cad kha ba pus nub tsam gyis khyab cing / la de nyid rang la gangs dpang thog so gsum tsam babs te
lam stor ba na/ bla ma 'dis chos skyong la 'phrin las bcol bas/ sang nyin nam mkha' glo bur du dwangs nas nyi ma shar te/ grwa pa rnams kyis lam dmigs btsal bas/ 'brong
gcig gi rmig rjes sha re 'dug pa rnyed nas/ rjes de la brtsad de dpon slob rnams kyis phebs pa'i tshe/ kha ba'i dpang shin tu mtho bas lam mi 'dra 'phrang ga dog po 'dra
bas/ de mthong ba tsam gyis kun gyi sems skrag par byed cing / de nas rim gyis phebs pa na 'brong sum cu tsam zhig la kha

na phar 'gro bas gangs thams cad phar gshags tshur gshags byed cing / rwa rtse rnams gnam la gzengs te/ mjug ma rnams sa la 'tshub se ba dang bcas song ba der yod rnams kyis
mthong bas/ kun kyang ha las shing chos skyong gi sprul par thag chod do/ /yang bdag chen 'di dge sding du bzhugs skabs shig rgya mdud dpon bzang sogs dam nyams 'dra'i
ngan rgyab sde dpon che ba 'gas byas nas/ dge sding gi mtha' la dmag sgar brgyab nas rje nyid bzhugs pa'i bla brang la chu bskor bcug pa'i zhabs 'dren mi 'tshams pa byas
pa na/ bla ma 'dis chos skyong la ra zla dang bcas na bza'i g.yab mo sdebs pa mdzad pas/ g.yag rgod nag po dar tshon can gnyis byung nas rwa rtses chu bskor bcug pa'i rdzing
chen po phyogs med du dbral bar byed pa dang bstun/ rje 'di'i thugs dam rgyun pa'i rten 'dod khams lha mo'i sku brnyan zhig yod pa des/ dmag sgar gyi mtha' la nyul zhing
/ bzhon pa bong

bu des kyang kun gyis tshor ba'i skad bton pas/ thams cad kyang rtog bcas su gyur cing / sgar nad mi zad pas btab ste dmag 'phral du zhig par gyur nas/ de dus lha mo'i sku
de'i zhal 'gram la rngul gron mo shar gyis byung bas da lta yang sku de la lha mo rngul ris mar grags shing dge sding mgon khang na bzhugs so/ /bdag chen rdo rje 'chang blo
gros rgyal mtshan ni/ sa skya pa'i gdung brgyud gzhan rnams las kyang / chos skyong gi skor rnams la mkhas shing grub pa'i phul du phyin par yongs su grags shing don la
gnas pa bzhin/ de'i tshul cung zad ni gong du brjod zin la/ 'dir yang cha shas tsam spel na rje sa chen gyi rnam sprul yin pa'i gtan tshigs ni/ sngon mus chen sems dpa'
chen po dang mjal nas 'dod chos kyi gsol ba btab pa'i tshe/ bla chen sa skya pa'i rnam thar gyi dpe zhig phyag tu gnang nas

khyed rang gi chos rnams 'di na yod pas/ 'di nang bzhin nged rang gis gang thob 'bul lo gsungs pa dang / bse 'bag nag po 'phur shes dang lhan cig rgya gar nas byung ba'i bse'i
ga'u sgrub skor gyi man ngag bzhugs pa'i be'u bum de/ ding sang gang na yod dkar chag sogs na mi gsal ba la rje 'di'i gsung las/ sa chen zer ba'i bgres po des gter du
sbas pa yin pa 'dug ces gsungs pa sngon gyi skye ba dran pa'i gsung las gzhan du ma 'das pa dang / gzhan yang sgo rum dpe khang sogs kyi rje sa chen gyi phyag bris gang
yin thogs med du ngo mkhyen pa la/ rje btsun rdo ring pa chen pos/ 'di ltar mkhyen pa'i rgyu mtshan gang lags zhus pas/ de'i rgyu mtshan shin tu che ba zhig yod/ de tsam
gyis chog gzhan la de 'dra'i bgros ye ma btang gsungs pa sogs rgyu mtshan du ma la brten the tshom med par nges so/ /zhes rje rdo ring pa chen po yang yang du gsungs par
grags shing /

lus dkyil gyi lha gzigs tshul ni/ dus lan cig gi tshe kha 'u'i chu tshan nang du thugs dam la mnyam par bzhag pa'i dus su rdo rje lus kyi dkyil 'khor gyi lha brgya lnga bcu
rtsa bdun lag mthil gyi ri mo ltar mngon sum du gzigs shing / de yang gsang gnas kyi lha tshogs cung zad mi gsal zhing / snying kha'i thugs rdo rje lha tshogs ched du gsal
zhing 'od zer mtha' yas pa zhig 'phro ba gcig 'dug pas nged rang la 'phrin las kyi rgyud 'dzin ha cang mi mang zhing / gang yod nges don la blo kha phyogs pa zhig yong
bar 'dug ces rje btsun rdo ring pa chen po la dngos su gsungs par snang ngo / /'di lta bu ni rnal 'byor dbang phyug gi thun mong ma yin pa'i man ngag las/ nang ma mthong
bar phyi ma mi thong / /zhes gsungs pa'i don/ lus rtsa'i dkyil 'khor lhag pa'i lhar mthong ba/ zag med sa dang po'i bden pa mngon du mdzad pa'i ltas thun mong ma yin

par snang bas/ shin tu ngo mtshar ba'i rnam thar du 'dug go /yang skabs shig gi tshe bzhi thog gi bla brang dmar mo'i bla ma mkhas btsun chen po'i thugs dam 'cham sku'i drung
du mgon po lha brgyad kyi rtag gtor la brten pa'i bsnyen pa mdzad pa'i tshe/ mgon po mngon sum du zhal gzigs pa'i phyag dpung g.yon gyi steng du me 'bar ba dang / g.yas
pa'i gri gug gi phyogs bzhi'i rwa med par dbus ma la me 'bar ma gcig gzigs snang la byung bas/ rin chen sgang pa la brten pa'i gdung brgyud nged rang sku mched gnyis ka
yin pa 'dra gsungs pa'ang bu slob grwa pa kun la gsung rgyun thor bur byon/ de phyin chad dus dang rnam pa thams cad du 'bral med du zhal gzigs par 'dug de dus kyi mgon
po che ba'i zhal gzigs ngo bo bkod pa'i sku dngos dang khyad par med pa'i bris sku khyad par can de/ ding sang rgyal mkhar rtse na bzhugs par snang / de bzhin du dpal ldan
lha mo 'dod khams kyi dbang phyug ma

'di'ang snga mo nas skabs skabs su zhal ston pa gcig 'dug gsungs pa phyag phyi ma ngos ma 'ga' la phebs pa dang / khyad par a gro'i dgon don grub gling du bzhugs pa'i tshe
mngon sum du zhal bstan nas 'khor gyi tshul bzung ba'i dam nyams gcig 'dug pa 'di ngas sgrol ba yin/ nga la'ang bskang gso gcig rtsoms gsungs pa la brten nas lha mo'i bskang
gso khyad par can 'di thugs rtsom yang gnang ba yin/ mthu stobs kyi dbang phyug dpal mgon zhal bzhi pa'i sku dngos kyang zhal gzigs nas/ mgon po 'di dar nag po'i phod
ka bzhes pa zhig yod ces yang yang gsungs pa dang / lan cig skyed lhas mgon khang du mgon po 'di nyid bram ze dkar po'i rnam pa dang dkar pos gos byas/ phyag g.yas na rtse
gsum dang snying 'dzin pa/ g.yon na thod khrag 'dzin pa/ yum bzhi dang bcas pa mngon sum du

zhal gzigs/ de phyin chad mgon khang der phebs res kyis de 'dra'i rnam pa can du byas nas bsu ba la 'byon pa yin 'dug gzhan yang rgyun par gtor bsngo mdzad dus chos skyong
'khor bcas nam mkhar khra chab pe bzhugs pa la 'bul ba'i gzigs snang yong ba yin zhes thos/ dam can pu tra 'khor bcas ni rgyun par drung du gnas nas bran ltar las kun sgrub
pa yin 'dug pas/ lan cig rje btsun rdo ring pa chen po la rje'i zhal nas/ mdang pu tra 'dis mi gcig gi mgo dar gyis bgril ba khur nas 'ur sgra dang bcas te sgo rum la
song gsung ba byung 'dug skyed lhas su sde dpon 'ga' zhig gi gtor gsos 'ong dus/ bsgrub khang sum cu rtsa gsum gyi steng du sngags pa nag po thod phreng 'dzin pa gcig gis
ma Ni bskul ba'i 'cham gdangs byas pa na/ kha'u'i lung pa thams cad 'dar ling ling 'ong gi 'dug gsungs pa dang / skyed lhas

rgyal po 'di mgon po'i 'khor gyi ru 'dren gcig yin pa 'dra/ lha 'dre gzhan 'di tsho skyed lhas mgon khang gi nang du ye 'ong mi nus par 'dug na'ang / 'di thal mar 'ong gin
'dug skyed lhas kyi shing phung re re'i rtsa ba na'ang mgon po'i 'khor du gtogs pa'i lha 'dre gdug pa can stobs chen po re re gnas pa yin gsungs pa sogs 'od gsal gyi ngang
nas thams cad thogs med du gzigs pa yin 'dug bstan srung rnams la ji ltar bsgo ba'i bka' rnams kyang thogs med du bsgrub par snang ste/ lan gcig skyed lhas mgon khang du
mgon po 'khor bcas las la bskul ba'i thugs dam zhag bdun gyi bar du gnang ba na/ yum chen sring mo bzhi po khrag gi ral pa shin tu ring ba dang bcas mgon khang du phebs
las grub yod pas gtang rag dgos zer yus pa'i tshul du ral pa dkrugs pa'i khrag gi 'thor ma rje rang gi sku lus la yang thor thor yong ba dang / de nas ma tshad phyin pa
na/ bsgral

ba'i byad ma mgo la gser gyi dbu rgyan gon pa byad mdangs med cing cung zad ser ba ngo gnong ba'i rnam pas 'dug pa gzigs shing las mthar phyin par grub pa dang / yang dus phyis
gal che ba gcig gi dus mgon po 'khor bcas las la bskul ba las de mthar phyin par grub pa'i tshe/ gzigs snang la lung pa shin tu yangs pa zhig gi dkyil na tshur mgon
po nyid mi dpon chen po'i tshul byas rta nag po zhig la chibs/ phyag g.yas pas mdung bskor mdzad cing / 'dun ma len na 'di bzhin len pa yin gsungs nas zhal pho 'don pa'i
rnam pa mdzad cing 'byon pa gzigs/ skyed lhas su sku mtshams dam por bzhugs pa'i skabs shig tu 'byung po chen po gcig dge bshes kyi chas su byas snam sbyar ber thul sogs
brtsegs ma mang rab gyon/ lag tu gtor ma khyer 'khor stobs che ba dang bcas kha 'u'i gzhung lam la zhugs/

phyag 'tshal sgang du slebs pa na 'phags pa brag khung gi gtor khang ldebs la dpal mgon chen po'i sku bram gzugs rje rang gi phyag bris ma gcig bkram yod pa las/ 'od zer sngo
nag phyogs mtshams kun tu 'phro ba dang dus mnyam du mi rkang gi gling bu'i sgra skad shin tu che ba grag pa gcig bus byung pas/ skad cig de nyid la bar snang la sprin
nag po 'khrigs/ 'byung po yod pa'i sa der thog ser shin tu drag pa gcig babs song bas/ 'byung po 'khor bcas gar song cha med du song ba byung / de dus kyi bris sku de'ang
phyis rgyal mkhar rtse pa la gnang nas yod do/ /lan gcig nor bu khyung rtser phebs pa'i tshe/ chos rje rkyang 'dur ba dpon slob dang gzim khang steng 'og tu mdzad nas bzhugs/
rje dpon slob rnams kyis tshoms 'og tu chos skyong rnams las la bskul ba'i rol mo drag brdungs mdzad pa na/ steng du chos rje rkyang 'dur ba'i dgongs pa la/

mtshan nyid pa rgan po'i skyon gyis bslad pas rnga brdung 'di la rang 'byung chen po med dam snyam pa byung / de nas cung zad song ba'i dus chos rje rkyang 'dur ba'i gzigs
snang la sprul pa'i mi nag khyi nag bya nag sogs pho nya mang pos 'byung po chen po snam sbyar ta hun gser ma thang thebs gyon pa dang bcas pa'i ske nas zhags pas bzung /
lag pa bsdams pa gcig dkar khung gi mthong ga nas tshoms chen 'og ma'i 'brub khung nang du thogs med du khrid song ba gzigs/ zhag gcig song rjes phyir shor song / dgongs
thun gyi thugs dam gyi tshe/ slar yang gong bzhin khrid nas mthu dang stobs med par dam la thogs pa gzigs/ skabs gcig gi tshe/ rje 'di nyid rgyal rtse nas gdan sa phyogs
la phebs pa'i dus/ khong pa'i mnal lam du sgo rum gdong gi thad na yar rta pa gcig gi sna a tsa ra dung long can gcig gis byas byung ba rmis pas/ sang phyag phyi /

ba rnams la mdang rmi lam 'di ltar byung / de ring mgron po su 'dra zhig 'ong ngam gsung ba'i de ma thag rje 'di nyid bde ba can du phebs byung zhes thos pa dang / bla ma 'dis
bsgrigs par mdzad pa'i mgon pod kyi phyag dpe la me 'bar tshul ni/ gzim dpon nam shes grogs mched kyis phyag dpe mgon pod chen po rgyal rtse nas blangs te/ sa skyar 'ong
pa'i lam zho nga'i mdar chom rkun pa 'ga' zhig gis bcom ste/ sde pas phul ba'i gsol ja dang bcas pa khong rnams kyis khyer nas yul du phyin pa na/ yul der mi 'dod pa'i
ltas sna tshogs byung zhing / khyad par phyag dpe gang du bzhag sar me 'bar bas/ khong rnams kyis gnyer cag ma nus par ra sa rdzong pa'i lag tu byung / der yang cho 'phrul
sna tshogs byung ste/ rnam rtog gi ngang du yod pa na/ re zhig nas sman grong drung rdor ba der byon pa'i dus/ de bzhin gyi gsung gleng byung bas rje'i phyag dpe yin
par nges /

te/ rdzong pa dngos kyis 'bul ma nus par drung rdor ba brgyud nas phul/ de phyin mgon pod de nyid ding sang gi bar gyi bu phyi yang phyi dang bcas pa rnams la mgon pod me 'bar
mar grags pa 'di byung / de lta bu'i bdag chen gyi phyag dpe dngos de dus phyis rgyal rtse ba'i zhal ngo mkhan chen 'phags pa tshul khrims pa'i phyag brgyud de kho bo'i
lag tu rtsol med du byung ba deng sang dpal sa skyar bzhugs pa 'di yin zhing / dpal 'khor bde chen du gsung ngag zab bshad gnang ba gcig gi dus/ tho rangs ka cig dpal
mgon chen po bram ze'i gzugs kyis/ mi 'di kha brdar drags 'dug pas na ru 'ong bar 'dug gsungs pa'i snang ba zhig byung bas/ de nub nas zhag 'ga' yar gyi bar khrag 'khrus
la brten pa'i sku khams mi bde ba byung pas/ mgon po chos la gces spras byed pa'i 'khu ldog tu dgongs nas/ de la dmigs pa'i mchod gtor phul /

bas/ sku khams legs par dwangs pa dang / yang skabs shig gi tshe gnas gsar ba'i gzhis rin chen sgang du phebs dus/ khong rnams kyis rtsis mgon gyi lha mo la bskang mdos phul
ba'i tshe/ rje nyid kyis khyod kyi lha mo la bskang mdos yang yang dgos pa 'di 'dra lkog pa la gsungs pas/ lha mo de cung zad ma mnyes par/ de nub tho rangs rje thugs dam
la bzhugs pa'i yun du shin tu 'jigs pa'i cha lugs su bstan nas byon pa na bar chad bya bar ni ma nus/ rnal 'byor pa lta ba la sbyangs 'dug gsungs/ zhal cung zad 'dzum
pa dang bcas nas de nyid du mi snang bar gyur/ gzhan yang 'od gsal gyi gzigs snang la thog bcas kyi dngos po sgrib mi nus par ji lta ba thams cad gzigs par snang ste/ lan
cig sa skyar bla brang shar na gsung chos gnang ba'i dus/ rgya 'dre dpon g.yog rnams sa skya'i nye skor na sgar brgyab/ skabs su dpon po de'i /

thog tu gdugs nyi 'og tu slebs pa tsam byas/ sa skya la skor ba phyin ci log thengs re byas dus rgyag 'dre mi bsad sogs yong ba zhig 'dug pa la/ rje 'di nyid kyis thugs dam
lta ba'i ngang nas mi dmigs mang du gnang bas/ zhag 'ga' nas gsung chos pa rnams phyir 'gro ba dang mnyam du mi sog po'i rnam pa can 'jigs su rung ba lus po kun la mes tshig
pa'i ri mo yod pa zhig rje'i drung du thogs med du byung nas zhabs dbang zhig gnang dgos zhu ba la/ khyod su yin gsungs pas/ bdag rgya 'dre'i dpon 'og ma drag shos yin/
kha sang nas khyed kyis dmigs pa mdzad pa des nged thams cad tshig da lan dpon po na drag sku mdun yong ma thub/ da nged rnams 'gro bas thugs dam glod dgos zer/ 'di la
zhabs dbang mi dga' 'am dgongs tsa na/ khos zhabs 'og tu mgo bcug nas khyed kyi slob ma brgyud 'dzin dang bcas pa la mi gnod pa'i dam bca' 'bul/ khyed nam sangs rgyas pa'i
dus nga 'khor /

gyi thog mar skye bar shog zer nas 'ja' yal ba ltar song ba dang / yang rje nyid mkhas grub gung ru shes rab bzang po la sogs pa dam pa mang pos zhabs kyis bcags shing byin
brlabs pa'i gnas/ rgyab ri dkar po zhes bya ba'i ngos dpal ldan rtser sku mtshams zla ba bdun tsam mdzad/ de'i tshe rgyal gyi phu na yod pa'i rnal 'byor pa bzang por byas
pa gcig gi nyams snang la/ dpal ldan rtse'i gzim khang gi mthar du ba sngo 'khyil le bas bskor ba'i gseb na a tsa ra dung long can zhig skor ba byed pa'i mthong snang byung
'dug cing / rje nyid kyi zhal nas kyang / gnas 'di phun sum tshogs pa gcig 'dug chos skyong srung ma rnams skyed lhas su 'byon pa bzhin 'dir yang phebs kyin 'dug gsungs
pa de/ rim bzhin brgyud de smon mkhar ba rnams kyis gsan te/ de mthun gsol ba btab pas gnas der mgon khang gi bkod pa /

dang / de'i dbus su mgon po'i sku rje nyid kyi phyag nas bzhugs pa gtor tshogs dang bcas pa zhal bkod gnang / de la mchod gtor 'bul zhing thugs dam bskul ba'i sngags 'chang
bzhi sde tsam gyi zhabs tog bdag rkyen yang smon mkhar nas mdzad/ dus der rje nyid kyi snyan grags kyis khams gtsang dbus gsum gyi grwa pa sbyin bdag bsam gyis mi khyab
pa phyogs mtha' dag nas dbyar gyi char sprin ltar 'dus shing / gang la gang 'os kyi chos kyi 'khor lo nam mkha'i mtha' klas pa bskor bas/ bstan pa spyi dang / khyad par dpal
ldan sa skya pa'i bstan pa rin po che sa phyogs der nam langs shing nyi ma shar ba ltar ches cher gsal bar mdzad pa na/ gzhan dag gi khrod nas shin tu mi mthun zhing
phrag dog gis myos pa'i rang dbang mi thub pa zhig chos rje smon lam pa yin/ gis/ ngan g.yo'i sbyor ba mngon mtshan can 'ga' byas shing / ding sang na lendra na yang /

sa skya'i btsun chung tshe zad gcig slebs yod pa 'dug zer ba sogs rlom sems kyi tshig ngan sna tshogs 'brug ltar sgrog pa'i tshe/ de dag la thugs brtse ba chen pos nye bar
dgongs nas/ rje nyid kyi gnas der ched du gtad pa'i thugs dam mdzad cing / de mthun rje btsun rdo ring pa chen po la'ang bka' lung phebs nas/ tro sa'i phug chen du mgon po'i
gtor chen mdzad pa'i tshe/ nub gcig gi mnal lam na/ phug pa'i rtsa bar nged 'di lta bu'i mi drag pa rang bcu gnyis shi zer ba'i ngud mo'i sgra chen po lhang lhang pa
byung / rje 'di nyid kyi thugs dam gyi nyams la mgon po'i las mkhan rnams kyis gser gyi mchod rten chen po 'od 'bar ba zhig byung nas dum bur gtub kyin 'dug pas/ nang thams
cad sol ba dang lhwam krad kyi dum bus brgyangs 'dug pa gcig byung / de'i tshe dgun shin tu grang pa'i dus yin kyang nam phyed zin la khad pa tsam gyi tshod la/ dpal ldan
/

sa skya'i bstan srung dbang po rnams kyi cho 'phrul sprin nag po 'jigs su rung ba dpag tu med pa glo bur du nam mkha' la 'dus/ skyid 'phan gnyis char du tshor ba'i 'brug gi
sgra shin tu drag pa/ glog gi 'od drag po 'khyug pa dang bcas pa'i dus/ rbod gtong byed pa'i byad ma de'i mgo la gnam lcags kyi thog chen po mi zad pa phab ste/ las ngan
gyi sbyor ba byed pa'i lus dang phral nas sems nyid dag pa'i zhing du skad cig nyid la spor bar mdzad do/ /de nas de'i 'khor du gtogs pa'i mi dang mi ma yin thams cad ni
bsam pa ma grub pa'i mya ngan gyis non zhing 'gyod pa dang bcas pa'i ngud mo'i sgra chen pos phyogs de thams cad khyab par byas so/ /yang mus chen sems dpa' chen po'i lung
bstan bzhin rje 'di'i khams phyogs la phebs pa'i tshe/ sngon gcen rin po che bdag chen rgya gar bas btab pa'i dgon pa don grub gling zhes bya bar spyan drangs te phebs
pa na/ dus phyis sa phyogs der sa skya /

pa'i gdung brgyud sogs 'byon bzhud nyung ba'i stabs kyis/ mi bdag bdag tu re ba'i rlom sems can/ yul de nas pha tshad phyin pa na karma pa'i sgar pa dpon slob tshan gcig 'dug
pa rnams kyis/ rje nyid der phebs pa la phrag dog gis kun nas bslangs pa'i skur zhus sogs mi dad pa'i rnam 'gyur mang po byas pas/ der gnas pa'i grwa pa rnams kyis ma
bzod de/ sa skya pa mthu'i bdag po yin zer bas/ da lan bstan pa la dgongs nas cis kyang 'di rnams la mthu'i rtags thon pa zhig mdzad dgos/ de phyin ma mdzad na phyin chad
phyogs 'dir sa skya pa'i sgra mi grag pa zhig yong zhes yang yang nan tan bskyed de zhus pa la brten nas/ khong rnams la zhag bdun gyi dus btab nas/ dpon slob bdun gyis
pu tra la brten pa'i las sbyor zhig mdzad pa na/ zhag gsum song ba'i nub mo sgrub khang du 'od 'khyug pa dang / thog tsheg pa dang / 'brub khung du /

ling ga skad ngan 'don pa sogs nang rtags kyi cho 'phrul sna tshogs byung zhing / de'i dus karma pa'i sgar de'i dpon 'og ma bka' gros pa rje nyid la skur zhus byed pa'i gtso
bo gcig yod pa de rgyu ma rul nas nyam thag pa'i skad 'don zhing tshe'i dus byas/ de ltar drag po'i las sbyor gyi rtags mngon sum mthong ba la brten nas sgar pa gzhan rnams
kyang gar 'bros cha med du gyur cing / rje dpon slob rnams la dgra rkun la sogs pa'i 'jigs pa mtha' dag dang bral zhing / snyan pa'i grags pas sa'i steng thams cad khyab
par gyur nas smar khams phyogs la thegs pa'i lam la rma chu gtsang po zhes bya ba'i chu klung shin tu che ba zhig yod pa'i 'gram du sgar pa sngon ma rnams kyis slebs
nas de nub de kar sdod rtsis byas pa na/ rje'i zhal snga nas rjes su phebs te/ da lta chu la 'gro grab gyis phebs pa na/ phyag phyi ba rnams kyis mgrin gcig tu/ do nub thams
cad thang yang chad/ nyi ma yang /

phyi mor song 'dug pas 'di kar bzhugs na legs pa 'dra zhes nan gyis zhus kyang ma gsan par/ da lta 'gro grab gyis gsungs shing / mchod g.yog pa nam shes la mgon po'i gtor ma
gcig da lta 'chos la chu 'di la rgyobs gsungs pa'i bka' lung mdzad pa na/ khong gis kyang de bzhin byas pas/ chu la che chung du mngon pa ci yang ma byung / de rjes rje
nyid kyis gtor ma gcig chu la brgyab pa gnang ba na/ lcags kyi tho lum me 'bar ba chur 'phangs pa lta bu'i sgra 'jigs su rung ba byung zhing / chu de yang de ma thag nas
gsum gnyis 'phri ba tsam du song / der rje rang gis chu de la sngon la phebs shing / de rjes sgar pa gzhan rnams kyang bar chad med par chu'i pha rol tu slebs pa tsam na/
chu sngar bas kyang bcu 'gyur gyi che ba tsam du song bas sgar pa thams cad 'jigs shing skrag la ngo mtshar zhing blo bde bar gyur/ rje'i gsung las/ da mgon po la gtang
rag gi mchod gtor phul/ thams /

cad ja skol blo bde bar thungs gsungs pa'i bka' lung phebs/ de'i rgyu mtshan yul phyogs de na gnas pa'i skye bo rnams kyis thos pa na/ sngar rma chu gtsang po la sus kyang
rab ma thon pa la/ da lan 'di 'dra ba'i rab 'don pa 'di su zhig yin nam zhes thams cad 'jigs shing ha las nas ngo mtshar ba'i gtam du gleng bar byed do/ /de nas yul phyogs
gzhan zhig tu phebs pa na chos la mi mos pa'i bon po gdug pa can 'ga' zhig gis sngar gyi lo rgyus rnams thos pas zhe 'jigs kyang / phrag dog gi dbang gis sems la rang dbang
ma thob par dpon slob rnams la tho 'tsham pa'i sems kyis sngar thog lam rgyun par yod pa'i sa cha shin tu gnyan pa sus kyang sdod mi nus pa zhig tu sgar pa khungs bstan/
der dpon slob rnams kyis bzhugs pa na/ srod thum pa nas sprin nag 'dus 'brug sgra shin tu drag pa dang / glog phreng rgyun mi 'chad pa tho rangs kyi cha zin gyi bar
mu ma chad /

par byung zhing / mi ma yin gyi cho 'phrul sbal pa nag po shin tu che ba 'jigs su rung ba cig cha ther gyi nang du byung ba la/ rje nyid kyis khro bcu'i srung 'khor dang /
bde mchog gi go cha drug la brten pa'i srung 'khor gdug rtsub kyi sbyor ba ma zhi bar du mdzad cing / phyag phyi ba rnams kyis sbal pa bsgral bas/ de nas zhag 'ga' yar gyi
bar gang phebs sar sprin nag po bya ra byed pa'i rnam pa byung ba de zhag re bzhin phar 'gyang phar 'gyang song zhing / thog la sogs pa'i bar chad kyi rnam pa gang yang
ma byung bas/ sa phyogs de skor na yod pa'i bla dpon mi dpon bon po sogs thams cad gnas 'dir bzhugs tshugs pa 'di pa dpon slob las ma byung zer/ kun ha las shing dad pa
thun mong ma yin pa skyes nas zhabs tog kyang phun sum tshogs par bsgrubs/ de la sogs pa mthu stobs nus pa bsam gyis mi khyab pa'i snyan grags kyis bon po gdug pa can /

rnams dang / gzhan yang grub mtha' mi gcig pa'i gang zag thams cad kyang tho 'tsham pa'i spros pa chod cing / ngo mtshar ba'i gnas su 'dzin pas dpal ldan sa skya pa'i bstan
pa phyogs der nam langs shing nyi ma shar ba lta bur gyur/ de lta bu'i ngo mtshar ba'i rnam par thar pa du ma'i mnga' bdag bdag chen rdo rje 'chang blo gros rgyal mtshan
'dis ni mgon po'i man ngag gi glegs bam bsgrigs par mdzad pa sogs sa skya pa'i chos skyong skor la brgyud pa'i bla ma gzhan rnams las rgyu mtshan du ma'i sgo nas bka' drin
mchog tu che ba zhig yin zhing / bdag chen 'dis kha'u skyed lhas kyi dgon pa'i sum cu rtsa gsum gyi sgrub khang du yun ring bzhugs nas chos skyong che chung gi man ngag
sogs la 'chad nyan rtsal ston mdzad pas ding sang sa skya tshad kyi rna bar ma grag pa'i kha'u pa'i snyan brgyud kyi man ngag zab mo zhes kun la med pa'i g.yer chos su
/

mdzad pa 'di byung ba yin no/ /yang sa skya pa'i bstan 'dzin kun gyi gtsug rgyan/ rgyal ba'i lung bstan brnyes pa'i skyes chen dam pa ngor chen rdo rje 'chang kun dga' bzang
po ni/ yongs grags kyi yab sa skya ba'i gsol ja ba'i brgyud pa gci khung sgo pa nye gnas grub pa yon tan yin par bshad kyang / don gyi yab ni bzhi thog pa bdag chen kun
dga' rin chen yin par srad pa kun blo sogs kyis mdzad pa'i rnam thar las 'byung ba bzhin don la gnas pas/ sa skya pa'i chos skyong rnams kyang gdung brgyud rnams dang khyad
par med par 'go ba yin te/ sku gzhon nu'i tshe thos bsam mdzad dus bla brang shar na bzhugs pa'i mdo sde la chos rje sa paN gyis mchan btab pa sogs phyag dpe po ti drug
brgya brgyad cu lhag pa tsam/ dgu rim na chos rje sa paN gyi dpe khang gi phyag dpe rnams la res dpe khang dang / res 'ga' /

gzim khang du gdan drangs nas lo gsum gyi bar du po ti sum stong zin tsam la gzigs pas/ gsung rab spyi dang bye brag gi don la thugs skyed ches che bar byung zhing / gzhan
yang brang mo che/ zur khang / gung bla brang sogs gdan sa chen po'i dpe khang so so'i phyag dpe thams cad kyang ma gzigs pa med cing / mdor na thos pa dang gzigs rgya che
zhing mthar phyin par gyur te/ de lta bu'i bar skabs shig tu chos skyong gi grub thob sngags 'chang kun dga' zla bas brtag gnyis kyi TIkka lo spe rdor bsod ma'i stod sku
drung du phul nas/ pu tra na re 'di bla ma kun dga' bzang po la phul na/ smad khong gis rnyed zer gyin gda' bas khyed la phul ba lags zer nas phul/ de rjes lo gcig gi khongs
su de'i smad bla brang brang mo che'i dpe gseb nas rnyed nas 'grig par byung bas kun gyi ngo mtshar du gyur pa dang / yang sa skyar bzhugs dus gzhan gyis byad ka byas
pa'i cho 'phrul /

ngan pa sna tshogs byung par/ gur mgon gyi srung 'khor la nan tan mdzad pas bzlogs pa dang / ngor e waM chos ldan btab nas rdo rje 'phreng ba'i dkyil 'khor yongs su rdzogs
pa bzhengs par dgongs pa na/ bal po'i lha bzo ba wang ku li spun la sogs pa mkhas pa drug yong pa'i gtam yang med par glo bur du sku mdun du slebs nas/ ji ltar dgongs pa'i
dkyil 'khor rnams dang / gzhan yang thugs dam gyi rigs mtha' yas pa 'bad med du grub pa'i/ lha bzo ba a khe rA dza zhes bya ba zhig yod pa na re/ nged 'di rnams phan tshun
gcig gis gcig la gleng ba ma yin par thams cad bod du bla ma 'phags pa'i bu can 'gro zhes phyogs gcig tu gros 'cham ste bod du yong ba'i tshe/ la stod shel dkar dang
/ chu 'dus dang / sa skya rnams su khyed rang rnams 'di tso ru las ka byas na/ yon rdzong legs po ster zer yang / de tsho gang du yang sdod ma 'dod /

cing / gnas po mi nyeg gcig yod pa na re/ khyed rang e tsa khar phyin nas las ka byas na yon rdzong thams cad gser du yong pas/ 'gro na ngas bskyal zer yang 'gro ma 'dod par
bla ma'i drung du zangs slebs pa 'di/ bla mas sgom byas pa nged kyi snying la phog pa yin mod ces zer te/ chos skyong gis rang dbang med par bkug pa yin no/ /yang sa skyar
bzhugs dus gur mgon lcam dral dang zhal bzhi pa rnams la bstod pa re mdzad pas/ nub gcig pu tra na re/ nga la yang bstod pa byed dgos zer/ de'i bstod pa yang mdzad cing
/ dgyes pa'i rnam 'gyur gzigs pa dang / gzhan yang pu tra na re/ sngags 'chang kun dga' zla ba ni mi sdod par 'dug nga la gtor ma zur du ster dgos zer ba dang / gser sku
chen mo bzhengs dus lha bzo ba'i rmi lam du a tsa ra rna ba la dung long btags pa gcig 'ongs nas/ nged kyi lha bzo la yong dgos zer khrid phyin pa rmis/ rmi lam /

ngan nas rim gro byed pa'i grab byas pas/ de'i zhag lha bzo ba 'bod mkhan mnga' ris pa dbon po a tsa ra grogs mched gsum gyis slebs pas/ sa skya'i chos skyong gi rnam 'phrul
du shes pa dang / las mgon rnams res 'ga' las bsgrubs kyang gtang rag ma byung zhes 'khang ba dang / res 'ga' khyed kyis ma bcol ba yang nga rang gis byas pa yin zhes kha
pho 'don pa dang / lam 'bras brgyud pa'i bla ma'i sku 'dra rnams bzhengs/ spra rtsi btab ste thang dkyil du bzhugs pa la mtshan mo mon dung long btags pa gcig byung nas/
dpon lha bzo ba la myur du longs/ lder sku rnams ka drug mar spyan 'dren gyis zer ba de ltar byas nas yun mi ring pa nas drag char chen po byung ngo / /khyad par e wa~M
chos ldan gyi dgon pa'i gnyer dang bstan srung ni chos skyong zhal bzhi pas byed pa yin zhing / 'di'i rjes gnang yang gdan sa pa nang rgyud du ma byung na chos skyong nyid
mi mnyes pa'i tshul ston pa /

yin te/ de yang mus chen sangs rgyas rin chen e wa~M gdan sar phebs nas/ rje yongs 'dzin nyid gzim khang thar ba rtser sku mtshams la bzhugs dus tshes brgyad gcig gi nyin yongs
'dzin gyi gsung las/ lha mchog seng ge chos rje sangs rgyas rin chen pas khri thog mdzad pa'i nyin man nas/ tshogs dung 'di la skad sngar dang gtan nas mi 'dra ba rang
zhig byung bas nyon gsungs nas gsan pas/ skad 'dzer 'dzer rang gi skad dung gnyis sbrags nas bus pa'i dbyibs shig byung / gzhan la rtsad bcad pas kyang / de bzhin rang
'dug zer/ 'di ltar 'dug lags zhus pas/ khyod da lta rang song la chos rje sangs rgyas rin chen pa la khyed kyis dpal mgon zhal bzhi pa'i rjes gnang su la thob dris shog
gsungs nas/ rje tshogs na bzhugs pa'i snyan du phul bas/ sngon sa skyar chos dbar la phyin dus gnam kha 'ub pa'i gdung brgyud la yang zhus/ phyis 'bras yul du chos rje drung
btsun pa la thob /

gsungs pa'i tshul phul bas/ de ka yin pa 'dug sngon kun mkhyen rin po ches kyang chos rje sangs rgyas rin chen pa la 'phrod par gyis gsungs pa'i bka' lung yang yod pas/ dge
'dun rnams 'du khang na yod ring la 'gro gsungs nas dbang khang du phebs/ de nub dpal mgon gyi rjes gnang rje sangs rgyas rin chen pa sku rkyang la gnang / khyed kyis lha
mchog seng ge la skabs su bab dus 'phrod nges mdzod cig ces gdams so/ /de'i phyi nyin man tshogs dung skad sngar kho na ltar byung bas kun kyang ngo mtshar du 'dzin pa
byung ngo zhes thos la/ yang ngor chen rdo rje 'chang gi bla ma grub chen buddha shrI la yang chos skyong rnams shin tu mches pa yin te/ dus shig zhe dgon pa'i g.yag bdun
rkun mas khyer 'dug pa/ de nub gtor ma bsngo ba'i skabs su/ mon bu pu tra g.yag de rnams ma shi ba gyis/ rkun ma rnams srog la gnod pa ma skyel/ tsham rngam gyis la 'jigs
/

su chug ces gsung skad chen pos lan gsum gsung gin snang / phyis zhag gsum song dus/ 'jigs med zer ba'i spyi pa gcig 'dug pa de la/ chu 'og pa'i mi gcig na re/ khyed kyi g.yag
bor ba de nged kha cig gis rnyed yod pas 'bul zer/ gtam mang du byas pas/ bla ma'i byin rlabs dang / chos skyong gi gtor dbang dgos/ phyis chos skyong gis gnod pa mi
'ong ba'i srung 'khor dgos zer nas g.yag bdun ga bskyal yod 'dug pas/ cho 'phrul 'ga' zhig byung bar snang ngo / /dbon po shes rab seng ge la khong nad mthug po zhig yod
pa la gcod kyi dmigs pa 'dra byed du bcug pas cher ma phan pa/ 'byung po gcig gi bar chad zhig yin pa 'dra/ gur mgon gyi rjes gnang zhig zhus gsungs/ nyi shu dgu gcig la
zhus pas/ bka' bsgo byed pa'i dus su 'di'i bar chad zhi bar gyis gsungs pa'i tshe mus nyams byung ste/ rdo rje skyil krung du bzhugs bzhin pa la gtor /

ma phyag tu bzung nas 'phar te khong gi lus steng du 'phags pa byung / de kas nad gzhi de las grol lo/ /de la sogs pa ji ltar bka' bsgo ba bzhin sgrub pa'i lo rgyus mang du
snang ngo / /stag gi lo la da lo sa skyar 'gro/ da lan las mi sleb gsungs nas byon/ sa skya sa bzang gnyis su zla ba dgu bzhugs/ de'i tshe sgo rum du dpal rdo rje nag po
chen po'i sku la shel rgyan dang / na bza' dang / gtor ma cod paN mang po phul nas gsol ba btab pas/ sa skya pa cung drag tu 'gro ba'i rten 'brel zhig 'dug gsungs pa'i lung
bstan yang stsal/ 'di ni dus phyis sa lo 'jam pa'i rdo rje'i thugs sras sngags 'chang chos kyi rgyal po ngag dbang kun dga' rin chen yab sras nas bzung / dpal sa skya'i
sde bstan pa gdung brgyud dang bcas pa'i lugs gnyis kyi 'phrin las kyi rgyun yar ngo'i zla ba ltar 'phel rgyas su gyur pa 'di ma 'ongs mkhyen pa'i

gsung du snang bas shin tu ngo mtshar ba'i gnas so/ /yang ngor chen rdo rje 'chang gi thugs sras rgyal tshab dam pa mus chen sems dpa' chen po dkon mchog rgyal mtshan gyis
sa skya pa'i nges don gyi bstan pa dar ba'i gnas gling dga' bde ba can gyi dgon gnas chen po ma bu rnams btab cing bshad sgrub spel mar mdzad pas/ chos skyong rnams kyis
zhal bstan cing 'phrin las bsgrubs pa'i tshul ni/ rje nyid kyi thugs dam rgyun pa'i rten mgon po'i bris thang zhig yod pa la phyag mdzub gtad nas/ nga'i dgon pa bde ba can
gyi chos skyong 'di la gnas pa yin no zhes gsungs 'dug pa ni/ gur mgon 'khor bcas kyis zhal dngos su bstan nas bris sku de la thim pa'i gzigs snang shar ba'i gsung du snang
ba dang / las thams cad chos skyong gis mdzad pas sa skya pa'i bstan 'dzin gyi 'phrin las kyi rgyun zhig la mus chen sems dpa' chen po'i 'phrin las kyi rgyun las bzang
ba med de sa skya pa'i srol 'dzin

yod do cog la rje 'di'i 'phrin las kyi rgyun gyis ma khyab pa med ces bdag gi bla ma mus pa chen pos yang yang du gsungs pa ni don la gnas par mthong zhing / yang sems dpa'
chen po'i dngos slob grub chen dkon mchog blo gros nyid bsam gtan phug tu sku mtshams la bzhugs pa'i dus shig gzim mal du nyin gung gi thun la bzhugs yod pa'i mdun na/ gong
gi sems dpa' chen po'i thugs dam rten mgon po'i bris sku de bkram yod pas/ de'i zhabs 'og na yul pa'i grong pa gcig gi bu spun gnyis kyi mgo bo bcug 'dug pa mngon sum
du gzigs/ 'khrul pa yin nam ci yin dgongs na'ang de bzhin du 'dug de nas zhag 'ga' yar na/ mi tshang de pa la na tsha ngan pa zhugs te/ phru gu de gnyis dus gcig la shi
'dug pa rjes su dgongs pas/ bsrung ri'i khongs su ri dwags rngon pa 'dras la 'ju byas te/ chos skyong la mna' zos pa'i 'khu ldog tu

'dug gsungs pa yang / sa skya'i chos skyong rnams kyis rje sems dpa' chen po'i bka' las cung zad kyang mi 'da' ba'i shin tu rmad du byung ba'i rnam thar du snang / rgyal tshab
dam pa kun dga' dbang phyug la yang bstan srung 'di rnams mchog tu 'go bas/ zhal bzhugs dus e wa~M chos ldan gyi lugs gnyis dar rgyas kyang shin tu che bas 'phrin las
mtha' dag chos skyong gis bsgrubs par grags shing / mya ngan las 'das pa'i tshe yang sku gdung bzhugs pa'i mchod khang la pu tra sogs dkon gnyer gyi tshul du 'bral med du
gnas pa glo bo mkhan chen gyi gzigs snang la shar ba sogs mtha' yas shing / sa skya pa'i bstan pa'i gsal byed dam pa kun mkhyen chos kyi rgyal po bsod nams seng ge la bka'
srung rnams kyis 'phrin las bsgrubs pa'i tshul ni/ rje kun mkhyen nyid rta nag gser gling du bzhugs pa'i nub gcig chos khrims pas zhal ta zhig zhu ru phyin pas/ khyod
yong pa sngas

byung / mi nag po dung lo btags pa pu tra yin nam snyam pa gcig dngos su byung nas lab lab 'ga' byed grab yod pas/ da yal song gsungs pa dang / kha 'ur gtor sgrub bskang gso
gcig mdzad pa'i tshe/ gdong bzhi pa'i gtor ma'i ba dan de nyid rje'i phyogs su mgo dud nas 'dug pa dang / thub bstan du bzhugs pa'i dus nub cig mnal lam du mon pa phrug
gu gnyis skyed lhas kyi brag phug yin snyam pa gcig na 'dug pa/ sku 'khor ba yod pa 'dra la/ 'di tsho gdong bzhi pa'i sprul pa bram ze'i gzugs can yin tshod du 'dug gsungs
pas/ mon pa gnyis po de mgo gug gug kha 'dzum 'dzum byed/ 'o na khyed ye shes kyi mgon po yin pas mngon shes la thogs pa med tsa na/ tshe mjug la sgrub pa rtse gcig byas
na dga'am/ bshad pa byas na dga' gsungs pas/ de gnyis sgrub pa sgrub pa zhes

brjod nas mgo ril ril/ kha 'dzum 'dzum song ba rmis gsungs/ tshad ma'i spyi don rtsom pa'i tshe mnal lam du bla ma blo rin pa dang gnyis kyis bstod pa mi rtog ma la dbyangs
dang bcas 'then pas/ lung pa'i phu nas rol mo dang / 'od zer gyi tshogs du ma dang / dmag dpung du ma yong ba'i snang ba byung / ci yin dris pas/ dpal mgon gdong bzhi pa'i
dpung gi tshogs yin zer/ bltas pas zhabs kyi pus mo man chad kyi dpang la thog gsum tsam 'dug 'khor rnams go cha'i 'od lhag lhag lham gyi 'bur rnams ni khrom khrom 'dug
khyod kyi bstan bcos 'di'i bdag po nged tshos byed do gsungs pa byung ba dang / kun mkhyen nam bsod chen mo'i mnal lam du sa skya'i gur mgon phur mo chos rdzong du gom
pa gcig bzhag nas brag sba ba la sgar brgyab byung / ci yin dgongs pas/ phyi lo rje 'di nyid kyis rta nag gser gling du grwa tshang btsugs pa de la blta bar

'dug pas/ sa skya pa'i bstan pa dar bar yong ba 'dug gsungs pa dang / skabs skabs su bar chad kyi rnam pa cung zad byung pa la/ chos skyong gi gtor sgrub bskang gso zhag sbrel
tsam re mdzad pas bar chad las grol ba mngon sum gyis grub pa dang / yang rje kun mkhyen nyid gdan sa chen po'i dus mdos dang stabs gcig par gdan sar phebs skabs/ nyer
dgu'i nyin gdan sa pa dpon slob rnams kyis tshogs chen mor rol mo bcam ste/ sha sa na'i sngags dbyangs dang / las mkhan gyi bstod bskul gyi dbyangs rnams mdzad skabs/ kun
mkhyen chen po sgo rum ye shes mgon po'i drung na bzhugs yod pa'i thugs dgongs la/ dbyangs dang rol mo rang la dgos pa cher med dam/ de bas nged rang ye shes dngos dang
khyad par med pa'i bse mgon 'di nyid kyi drung du bzlas pa byas pa 'thad dgongs nas/ de bzhin mdzad cing bzhugs pas/ dar tsam zhig nas ye shes kyi mgon po

pa lcam dral las mkhan dang bcas pa rnams mngon sum du gzigs snang la shar te/ khong chos skyong rnams ni tshogs chen mo'i dbyangs rol dang bstun/ phan tshun gcig gis gcig
la/ da khyod 'gro ran byung / nga 'gro ran byung zer ba sogs mi la mi lab pa ltar byas nas/ thog ma las mkhan rnams dang / mthar gur gyi mgon po rang yang byon song bas/
kun mkhyen chen po'i thugs la/ sa skya pa'i phyag len rnam par dag pa'i dbyangs rol 'di rnams ting nge 'dzin lo brgya bsgoms pa dang / sngags lo brgya bzlas pa bas nus pa
che ba 'dug dgongs nas thugs lhag par dad de/ de dus zhabs drung na yod pa'i skal ldan 'ga' la a la la/ sa skya pa'i dbyangs rol gyi phyag len 'di rnams ngo mtshar chen
po red/ nged la mthong snang ya mtshan can 'di ltar byung gsungs gzhan yang nyams ldan gyi gsung gis/ ra lpags 'di tsho yang mnyed dgos rgyur 'dug bong skad 'di tsho

yang 'don dgos rgyur 'dug ces kyang gsungs par grags shing / yongs 'dzin dkon mchog 'phel ba yang zhing gzhan du gshegs dus glo bor mkhan chen bsod nams lhun grub nyid shin
tu dben pa'i thugs dam la bzhugs pa'i gzigs snang la/ bde ba can nas 'ongs zer ba'i lha'i bu mang po mchod rdzas du ma khyer nas/ nged rnams e wa~M chos ldan gyi gdan sa
pa spyan 'dren la 'gro ba yin zer ba dang / lhag par dpal mgon zhal bzhi pa 'khor dang bcas pa rnam 'phrul rmad du byung ba'i sgo nas/ nged kyis chos rje ngor pa bde ba
can du skyel du phyin pa yin/ gtor ma blangs zhes pa'i tshul gsal bar byung ba'i gtan tshigs dang bcas pa rgyun gyi zhabs 'bring pa dag la bka' stsol bar mdzad cing / don
de la dgongs nas rje mkhan chen nyid kyi gsung las/ mdzad pa rgya mtsho'i mthar yang dpa' bo dang / /mkha' 'gro bye ba'i zhabs 'bring dang bcas te/ /bde ba can gyi zhing

du mngon sum gshegs/ /dag pa'i snang ba mthar phyin khyod phyag 'tshal/ /zhes bsngags par yang mdzad cing / 'di'i mtshan ma kho bo la yang shar zhes gsungs la/ gzhan yang de
las 'phros pa'i rnam par thar pa 'ga' zhig 'dug kyang re zhig de tsam zhig brjod pa yin no/ /yang 'jam dbyangs sangs rgyas rin chen nyid bstan srung rnams la mnga' brnyes
pa'i tshul ni/ dus gcig gi tshe gsung ngag rin po che snga ma rang gsung ba'i dgongs pa yod mtshams/ rje grub chen dkon blo'i gsung gis/ da res lam 'bras ma gsung / khyed
kyi chos gos de nga'i rtsar yang yang skyel du byung ba rmis pas/ thugs dam zhig mdzod gsungs pa la brten nas mgon po'i bsnyen pa mdzad pas/ khri chen po zhig la bzhugs
nas snam sbyar mang po sku la bzhes pa'i mnal lam byung ba grub chen la zhus pas de shin tu legs/ chos skyong gi byin gyis brlabs par 'dug pas da ni bar chad gang gis
kyang mi

tshugs shing 'phrin las nam mkha' dang mnyam pa 'byung ngo zhes lung bstan gnang ba bzhin/ ngor/ mus/ na lendra/ lo dgon pa sogs dbus gtsang gi sa skya pa'i dgon pa che rags
phal cher zhig gi zhal bdag mdzad nas chos 'khor bskor bas/ dus phyis byon pa'i sa skya pa'i dge ba'i bshes gnyen zhig la mus chen sangs rgyas rin chen 'di rang 'phrin
las che bar grags pa yang chos skyong gis byin gyis brlabs pa'i mtshan ma gzigs pa'i dge mtshan las byung bar mngon zhing / sa lo 'jam dbyangs chen po ni/ spyir rig pa'i
gnas lnga la mkhas pa'i paNDi ta mtshungs pa med pa bdag nyid chen po sa skya paN chen nyid slar 'das te byon pa lta bu'i rnam par thar pa mnga' zhing / khyad par sa skya
pa'i bka' srung rnams kyis zhal bstan cing 'phrin las bsgrubs pa'i tshul ni/ skabs shig shab dge sding mgon khang du rgyun ring bzhugs te thugs dam dang chos skyong gi gtor
'bul

bskang ba bstod pa rgya chen po mdzad pas/ de'i dus su kyai rdor dang rdo rje nag po chen po gur gyi mgon po lcam dral/ khyad par pu tra chen po lus kyi stod nyeng byas pa
gcig mngon sum du gzigs shing / gzhan yang chos skyong mnyes pa'i rtags bud med rgyan bzang pos brgyan pa dang / 'dzu ge mang po dgyes pa'i rnam 'gyur ci yang byed pa gzigs
te/ de nas chos skyong 'khor bcas la bstod pa dgra bgegs srog gcod kyi 'khor lo zhes bya ba dang / dpal lha mo'i bskang gso dngos grub rol mtsho gnyis brtsams par mdzad
pa yin la/ yang lho bdag pos spyan drangs nas la stod shel dkar du bzhugs dus/ der snga dro thugs dam grol mtshams shig rje'i gsung gis/ da rang tho rangs bram ze'i gzugs
ral pa'i khrod na seng ldeng gi rdo rje rtse lnga pa yod pa zhig byung ste/ khyod rang gi mi 'phrod yod do zer nas bande phyar zhags gyon pa gnyis gtad pa'i snang ba byung
/ phyi na mar ltos shig dang gsungs/ sde pas sgo phye 'phral

bltar btang pas 'bul bsdud pas btang pa yin zer ba'i ban dhe sle'u gyon pa gnyis sgo drung na slebs 'dug pas kun kyang ya mtshan du gyur cing / chos skyong zhal bzhi pas 'bul
bsdud pa rnams kyi lam gyi bar chad bsal ba'i mtshan mar yid ches pa dang / yang rje nyid dbus phyogs su phebs pa gcig la chu bo chen por gru bying ste/ sku la shin tu
nyen pa byung ba na/ chos skyong gi rnam sprul gyi bya rog cig gru'i rta mgo khar babs byung 'phral/ de'i nyes pa las grol ba sogs mdor na chos skyong rnams kyis sku dang
grib ma'i tshul du bzhugs nas 'phrin las thams cad 'bad med du bsgrubs pa zhig yin no zhes thos la/ e wa~M chos ldan gyi gdan sa pa rje btsun mkhas pa'i dbang po dkon mchog
lhun grub la yang bka' sdod dam can rnams shin tu mches pa yin te/ de yang ngor gyi gser sku lha khang du mgon po'i bsnyen pa mdzad dus dge

slong zhig gis gos bem ser po zhig bkab nas khri thog tu phyin pa rmis gsungs/ 'phrin las gang bcol thogs med du 'grub pa dang / gzhan gyis byad ka rbod gtong yang rang zhir
'gyur ba zhig ste/ rje btsun sangs rgyas rin chen mnal lam du byon nas/ phyag bzhi pa 'di la yig cha yang gyis/ gtor ma yang byin/ gzhan gyi mthu mi yong gsungs pa'i lung
bstan la brten nas yig cha yang gnyis tsam mdzad/ gtor ma yang ma chag par mdzad do/ /ston gtor bsngo brgya tshar mdzad dus spyan zur la mgon khang nas mi nag dung long
can gcig lam zab lha khang la song / gcer te gzigs pas pu trar 'dug chos srung 'di rnams shin tu 'jigs gsungs pa sogs kyis mtshon te shes so/ /spyan snga dkon mchog rgya
mtsho la yang sa skya pa'i bstan srung rnams kyis gang bsgo ba'i las rnams mdzad pas 'phrin las mkha' khyab tu gyur te/ sngon 'jam dbyangs sangs rin gyis zhal

bdag mdzad pa'i dbus gtsang gi dgon pa phal cher gyi 'dzin skyong yang mdzad cing / lhag par dpal sa skyar bdag gi bla ma 'jam pa'i dbyangs dbang po'i mtshan can sku mched
la gsung ngag rin po che cha lag dang bcas pa stsal nas/ sgo rum ye shes mgon po mjal ba la phebs pa na/ bse mgon chen po'i spyan dbus ma de shin tu gsal bar gzigs byung
pas/ de gong rje nyid kyi spyan gnyis ka grib kyi rnam pas dngos po phra rags gang yang gsal po mi gzigs shing / ljags lung mdzad dus kyang 'phar lung kho na gnang dgos pa
la/ de phyin chad spyan gnyis ka rang bye la song ste/ ljags lung sogs la thogs med gnang chog pa byung pas/ de'i tshul sngags 'chang chen po la zhu bar mdzad pa na/ sngags
'chang nyid kyi gsung las/ spyan dbus ma de ltar gzigs pa de/ ye shes kyi spyan gzigs par gdon mi za ba 'dug ces bsngags brjod ci yang zhig

mdzad kyin 'dug ces thos shing / gzhan yang gling dga' dgon pa'i bla brang mgon khang gi mgon po'i sku gsar du bzhengs te rab gnas mdzad pa na/ dkar khung la 'ja' sngon po
zug cing / thug gnyis la me dngos su 'bar ba kun gyis mthong ba sogs chos skyong 'khul ba'i rtags mtshan ngo mtshar can mang du ston par mdzad par grags so/ /yang sa skya
pa'i bstan 'dzin rdzong lugs pa kun gyi gtso bor gyur pa sngags 'chang gzung skyid dpal bas kyang / sa skya pa'i chos skyong che chung gnyis ka yang bran bzhin du 'khol
ba yin te/ gdan sa chen por phag mo grub pas dmag byung dus mdun skor rnams phal cher bcom nas/ gdan sa dan la yong grab byed pa la/ rje nyid kyis chos skyong la 'phrin las
bcol te mgyogs gtor 'phangs pas/ dmag rnams zam pa so so'i mtshams nas log pa dang / yang lan cig gdan sa'i sa dkar logs na rgyud sde spyi rnam zhig gsung gi yod dus/
chos rje bla

ma dam pa yang yang dran pa zhig byung ba dang / de dang dus mtshungs par srod gcig la pu tra dngos su byung nas/ khyed rang 'gro mgon chos rje mjal ba la myur du byon zer
byung bas/ chos 'phro myur du gsungs nas/ chos rje bo dong byang chub lung na bzhugs 'dug pa dang mjal bas/ chos rje'i gsung gis/ 'o nyid byung ba shin tu legs/ nged kha
sang nas nyid 'bod du gtong ba la thug yod gsungs/ de ci yin lags zhus pas/ 'o cag la kha sang gzhan phyogs 'ga' zhig gis mthu byas nas shin tu gtser gsungs pas/ de ji ltar
na sa sros nas gzim khang gi 'gram rtsa brdungs nas yom yom yong ba dang / 'bru ngag mi tshor ba'i lab ding ding mang po 'byung ba/ gzim khyis lung po'i mda' na mar phyin
nas mtho sa der ngus pas/ rab kha ba'i khyi byin 'tshogs nas de'i mtha' bskor nas ngu ba la sogs pa byung ba'i bzlog pa la/ chos

rje dpon slob rnams kyis chos skyong gi gtor ma dang / dbyu gu drug cu rtsa bzhi'i gtor bzlog la sogs pa mdzad kyin 'dug pa'i phyag phyi zhag 'ga' mdzad na'ang khyad tsam ma
byung bas/ nyid kyi thugs la 'di lta bu'i gang zag la 'di 'dra byed pa de la phar rtags thon na nga kun ji ltar gyur na'ang gyur snyam du dgongs nas/ chos rje'i drung du
'di skad zhus so/ /da drung pa'i blud du bdag 'gro bar 'os pas/ drung pa dpon slob rnams kyang sku rim la 'bungs mdzod/ bdag gis lung pa'i mdo'i gad pa gru gsum ma gir
phyin la dpal ldan zhal bzhi pa'i bsnyen sgrub las sbyor zhig byed lags kyi zhus nas/ der sbra nag gcig phub nas zhag bdun bsgrubs/ chos skyong gis las mdzad pa'i rtags su
zhag gnyis gsum song na mar thun gtor 'phangs pa rnams kyang me ru dmar na ra ra song zhing / gzim khang du kho'i cho 'phrul rnams kyang rgyun chad nas/ zhag bdun pa la
mthu byed mkhan bdun yod pa 'dug pa'i bdun ga'i thog brdibs skad do/ /de'i

dus su chos rje'ang der byon/ chos skyong la gtang rag btang / mgon g.yag rnams kyang der blangs dus su mgon g.yag rnams drung pa rnam gnyis kyi drung du sbra nang du yong
nas sna snoms/ lces ldag pa rnams byed pa byung gsungs/ des na bla ma dam pa rdo rje 'dzin pa chen po 'di nyid kyi brgyud pa dang bcas pa rnams kyi rje sa skya pa rnams kyis
thugs sras go chod kho na rim par mdzad pas/ chos kyi rje pas kyang kha'u skyed lhas su chos skyong gi bka' bsgo'ang gsan cing thugs sras mchog tu'ang mdzad do/ /des
na rje 'di gal che ba'i 'phrin las 'chol dgos pa byung ba phal cher thogs pa med par 'grub pa dang / chos skyong la thugs mches pa'i cha nas yi dam gyi lha dang dbyer med
pa lta bu'i dad gus mdzad/ khyad par chos skyong so so'i rjes gnang zhus pa'i tshe/ kho pa rang la dris la bya yi gsungs pa'i nangs par/ 'di skad byung gsungs nas rjes gnang
yong mi yong gi 'thang phyed pa sogs yong ba bu slob

kun mthun snang grub pas/ chos skyong rnams dang mi dang mi lab pa bzhin yod par the tshom mi dgos la/ theg chen chos kyi rgyal po kun dga' bkra shis kyang rigs kyi che ba
tsam ma yin pa'i lung rtogs kyi yon tan kun gyi mnga' bdag tu gyur pas/ de dus kyi mkhas btsun kun gyi bla mar gyur cing / lhag par chos skyong rnams shin tu 'go ba'i tshul
ni dpal sa skya'i dbu rtser bzhugs dus mnal lam du gtsug lag khang gi khyams mthil du gur gyi mgon po'i rnam pa gsal zhing mtshan nyid thams cad yongs su rdzogs pa gcig
dang por gzigs/ de nas de res 'ga' phyag drug pa'i rnam pa/ res 'ga' phyag bzhi pa'i rnam pa sogs rnam 'gyur mi 'dra ba mang du ston pa zhig byung ba na/ de gsum ngo bo
gcig yin zer ba'i brdar 'dug snyam pa'i nges shes thugs la 'khrungs pa dang / yang lan gcig ngam ring du 'jam dkar la gsung bsnyen mdzad pas/ nyi ma shar tsam na dpal ldan
lha

mo 'dod khams ma dpon g.yog gnyis dre'u nag po la chibs nas bar snang la sha ra ra byung ba gzigs pa dang / lha khang bla brang na bzhugs skabs shig kyang dpon po ri'i rtse
la shar phyogs nas rgyangs kyis byung ba gzigs pa sogs lan mang du gzigs snang la byung bar rje rang nyid kyis gsungs so zhes bshad la/ yang dbu rtser bzhugs skabs dur khrod
bdag po yab yum gnyis mdun na gar stabs ling ling mdzad pa sogs rnam 'gyur khyad par du ma mdzad kyin phebs pa mngon sum du gzigs pa dang / gzhan yang bdag nyid chen
po rang gi zhal nas/ skabs shig pu tra 'di ding sang cha lugs 'gyur 'dug gsungs pa sogs mdor na mkha' 'gro chos skyong mi ma yin sogs thams cad bran du 'khol zhing las sgrub
pa zhig yin la/ chos kyi rgyal po 'di dgung lo re bzhi pa chu pho 'brug lo la rgya nag ta'i ming rgyal pos ta'i twa bzhin dang a nu dre bo

la sogs pa mngags te gdan drangs/ gus pa chen pos bla mar khur/ cing gyo/ twa'i ching / hwa wi/ swi then/ shwang shen/ kiM kwaM ta'i kShoM/ keng mi/ ba ho/ de bod skad du bsgyur
na/ 'phrin las sna tshogs rgyas pa/ dam chos mchog tu rgyal ba/ yang dag pa'i ye shes/ snying rje rgya chen kun nas rgyas par phan pa/ zhing bsrung zhing bstan pa bshad
pa/ yang dag par rig pa/ theg chen chos kyi rgyal po/ nub kyi mchog tu dge ba/ rdo rje kun khyab/ 'od zer chen po'i sangs rgyas zhes pa'i mtshan gsol/ shel dam dang
lung bzang po/ gser gyi 'khor lo rtsibs stong pa la sogs pa'i 'bul ba'i rnam grangs brjod kyis mi lang ba phul te/ mdor na 'phags pa rin po che dang 'bul ba mnyam par grags/
khyad par lha khang chen mo phag gru ba'i lag nas nan gyis blangs te phul/ sa skya pa chus khyer gyi skra nas zin/ rgya nag tu lo gsum bzhugs nas

shing pho rta'i lo la bod du phebs/ dgung lo don bdun pa shing mo sbrul la lha khang chen mo'i yang steng nas bde ba can gyi zhing khams chen por gshegs pa'i tshul bstan te/
mdor na sa skya pa'i gdung rgyud cig la sku tshe dang mdzad pa 'phrin las rgya che zhing mthar phyin pa'i tshad zhig tu byung ba yin no/Hagiography of rDzong pa Kun dga'
rgyal mtshan/chos kyi rgyal po de'i thugs sras sa skya pa'i bstan 'dzin kun dga' rnam gnyis kyi ya gyal rdzong pa kun dga' rgyal mtshan nam/ nyi lde ba kun dga' rgyal mtshan
du grags pa 'di'i/ mtshan dngos de ltar yin pa la/ rje nyid sku gzhon nu'i dus theg chen rin po che'i drung na bzhugs pa'i tshe/ tshad ma rigs gter gyi gzhung dang
/ bla ma dam pas mdzad pa'i bde mchog lU hi pa'i mngon rtogs gnyis nyi ma re re la thugs su chud cing ston pa shin tu bzang bar gyur pas/ slar yang theg chen rin po ches
mkhan 'jam dbyangs grags pa'i dpal zhes bya bar gsol zhing bu slob kyi

gtso bor mdzad pa yin no zhes thos la/ rje 'dis kyang bstan srung rnams bran bzhin tu 'khol ba'i tshul ni/ sgo rum na bzhugs pa'i bse mgon chen po la gzhan sus kyang reg pa
lta zhog nan tan du lta ba tsam yang mi nus pa la/ rje 'di nyid kyis zhal 'bag gi rdul sel ba dang / na bza' 'chos pa sogs mdzad pa la rtsub 'gyur cung zad kyang mi 'byung
zhing dgyes pa'i rnam 'gyur du ma gzigs pa dang / gzhan rje nyid kyi gsung las ngas mgon po zhal bzhi pa'i rjes gnang zhus pa tsam nas/ lus dang grib ma bzhin du 'grogs
pa zhig byung na'ang / gtor ma snga phyi tsam la yang mchod g.yog pa khrag skyug tu 'ong ba sogs rtse rag rgod drags pa zhig byung pas/ 'jam par 'dod na lhag ma dang thug
phrad la bslabs zer ba'i man ngag de byas/ cung zad gnad la phab nas de phyin gtor ma ma chag tsam las ched gnyer ma byas kyang /

'bring tsham gyi mdo khrar phyin pa 'khor nas phyi res kha'u skyed lhas su yong pa na/ bsu ba byed pa la sogs pa dga' ba'i rnam 'gyur mang po ston gyin 'dug pas/ de phyin tshes
brgyad gtor ma yang ma chag par byin gsungs shing / yang rje nyid ngam ring na bzhugs pa'i dus nyid kyi thugs sras kyi thu bo chos rje rin po che a nanda pa'i drung
nas shel dkar du bzhugs pa snyung du byung pa'i sku rim gtor sgrub cig mdzad pa'i dus mchod g.yog pa rnams gtor ma skyong du song / rje nyid gzim khang na bzhugs pa cung
zad mnal du song pa na/ a tsa ra nag po ras kyi thod bcings pa gcig byung / khyod su yin gsungs pas/ tsa turmu kha yin zer/ gang nas yong gsungs pas/ da lta rang shel dkar
nas yong zer/ 'o na chos rje a nanda pa snyung ba ji 'dra yod gsungs pas/ kho ka na zer sems khral che che ltar 'dug da ji 'dra yong 'dri dgos snyam tsa na mchod g.yog
pa rnams

slebs nas gnyid sad byung gsungs/ yang yos lo rje nyid sa skya pa chen po'i sgrub gnas sku 'bum rnam rgyal na bzhugs dus sku khams bsnyel ba shin tu thu ba'i rnam pa bstan/
rlung ltas kyang bzang po mi 'dug gsungs thams cad 'jigs shing skrag par gyur pa na/ nub gcig gi tshe mnal lam du rje nyid rin po che'i khri gcig gi steng na bzhugs nas
'dug pa la/ zur bzhi nas mkha' 'gro ma bzhis bteg dpa' bo dang mkha' 'gro ma bsam gyis mi khyab pas bsu ba byas nas nam mkha' la gdan drangs pas 'og phyogs su gzigs pa na/
dbus gtsang gi cha sogs las brgal nas/ sngar gzigs ma myong ba'i zhing khams gcig gi steng na phebs 'dug pas/ da sa skya pa ji tsam na yod gsungs pas/ shin tu thag ring
zer/ 'o na der 'gro dgos pa yod ma rgan mo drin can zhig yod pas/ de dang ma 'phrad par 'gro ba'i thabs med gsungs pas/ de'i mod la bram ze'i gzugs can mdog

nag po mi rkang gi gling bu thogs pa zhig byung nas/ mkha' 'gro ma de rnams phyogs bcur bskrad nas drung du byung ste/ rnal 'byor pa'i a ma'i dad ka la/ da lan ngas bzlogs
yod do zer/ khyod su yin gsungs pas/ tsa turmu kha yin zer ba dang mnal sad 'dug sang nyin sku rim gtor sgrub pa rnams la mdang rmi lam 'di bzhin byung / mgon po chung ba
la bskang gso dang gtor ma rgyas par phul cig gsungs/ des na rlung ltas dang thugs dam gyi ltas de ltar byung nas kyang / zhing 'dir 'gro ba'i don du yun ring po'i bar bzhugs
pa ni gnyan mgon chen po zhal bzhi pas sku tshe'i bar chad bzlogs pa'i rmad du byung ba'i rnam thar du snang zhing / yang rje 'dis dgung lo bcu drug lon dus slob dpon
rtse mo'i sambu Ta'i TIka chen thugs 'dzin gnang ba'i tshe/ nub mang po'i bar du bud med dkar mo ras dkar gyi gos gyon zhing / ras dkar gyi thod bcings pa zhig gzim mal
gyi 'khris su

nyal nas/ tho rangs khar song ba na phug ron rer byas kyis 'phur 'gro ba zhag yang yang mnal lam du byung ba na/ theg chen rin po che'i drung du 'di bzhin byung ba ji ltar
yin zhus pas/ de ni TIkka 'di'i chos bdag tu dkar mo nyi zla bskos yod pas de'i rten 'brel yin/ TIka chen 'di la thos bsam byed pa rnams la dkar mo nyi zlas grogs byed pa'i
lo rgyus mang po yod gsungs shing / mdor na de nas bzung ste sku dang grib ma ltar du 'grogs par snang la/ gzhan yang rje nyid sku na phra mo'i dus su pu tra yang yang
gzigs pa dang / phyogs gzhan du 'byon pa'i tshe yang / zhag shas kyi sngon la pu tra byon nas gzim khang 'chag pa sogs byed pa rtsa gsal du mas mthong ba'i lo rgyus yod
cing / yang ngam ring du bzhugs dus shig srod la gtor bsngo mdzad pa'i tshe/ zhabs drung na gnas pa kun la/ rje'i gsung gis khyed tshos e mthong / da lta dur khrod bdag po
byon nas ka gdong 'di na gar mdzad kyin 'dug

gsungs pa dang /Hagiography of Mus srad pa rDo rje rgyal mtshanyang dpal mgon ni dril bu 'khrol ba'i lad mo byed kyi 'dug gsungs pa sogs mkha' 'gro chos skyong rnams dang 'bral
med du bzhugs pa zhig yin par mngon no/ /yang sa skya pa'i bstan 'dzin rdzong lugs kyi dge ba'i bshes gnyen mtshungs med mus srad pa chen po rdo rje rgyal mtshan yang
skyes sbyangs kyi mkhyen rab phul du phyin pas 'chad rtsod rtsom gsum gyi sgo nas rje btsun gong ma'i rgyud man ngag gi bstan pa gsal bar mdzad cing / khyad par chos skyong
che chung gi man ngag so so'i dkar chag gi yi ge mdzad pa sogs lugs 'di la phyag rjes kyi bka' drin yang mchog tu che zhing bsnyen sgrub kyang mthar phyin pas chos skyong
rnams kyis zhal yang yang du gzigs shing gdan sa chen po'i bla brang brang mo che'i chos rje bzang po rgyal mtshan pa'i gzim khang du brgya dpon chos rje kun dga' bsam
grub pas/ rje nyid la chos rje gzung

pa la sogs pa'i chos rgyud dri ma med pa bzhugs par dgongs nas bla brang gi gdan sa mdzad par gsol ba btab pa bzhin/ gnas de nyid du gdan phab nas lo nyi shu rtsa drug gi bar
la sgrub pa la rtse gcig tu bzhugs/ de'i bar gyi thugs dam gyi rim pa ni/ tho rangs skya rengs dang po'i dus su bir srung thun mong ma yin pa dang / lam zab thun mong
ma yin pa la sogs pa mdzad/ de nas sngon 'gro mchod gtor gyi rnal 'byor rgyas pa/ rje btsun yab la brten pa'i lam dus rgyas pa brgya bzhi dang bcas pa mdzad do/ /de nas gdan
bzhes kyi gong du dkar cha bzhi/ rdo rje mkha' 'gro'i sbyin sreg mdzad cing / de nas kha zas kyi rnal 'byor dang bcas pa'i gdan bzhes mdzad nas grol 'phral/ rje btsun
sa skya pa'i gsung rab mtha' dag dang / gzhan yang bka' bstan bcos dri ma med pa rnams la gzigs rtog ci rigs mdzad nas nyin gung la bab pa'i tshe/ sngon 'gro mchod gtor

'bring po dang 'brel pa'i lam dus 'bring po mdzad/ de rjes bdag med ma/ gur rigs bsdus man ngag lugs/ sambu Ti mtshon cha can man ngag lugs rnams la brten pa'i lam dus rgyas
'bring bsdus gsum gang yang rung ba re mdzad/ 'di la chag med kyi rgyun yod dam zhus pas/ chag med rgyun rang yod pa mi 'dug ste/ rgyud gsum po 'di la bla ma la zhu ba
dang / slob gnyer byed pa la dka' ba chen po zhig byung / da shes pa'i lugs yin pas nyams len dum re ma byas na bslabs pa la don mi yong bar 'dug pas byas pa yin gsungs/
gung tshigs thon nas slob ma thun mong ma yin pa 'ga' re la blo dang 'tshams pa'i gsung chos tshan pa re gnang / gang gnang ba de tshig don phyin ci ma log pa slob ma'i rgyud
la 'pho nges pa re mdzad/ de nas dril bu lus dkyil/ rdo rje rnal 'byor ma la sogs pa chag med dang / gzhan yang dbang bka' gang gsan gyi

snying po lan bdun re dang / mdo rgyud kyi tshig gang yang rung ba'i shlau ka re thugs la 'dzin/ mdo rgyud man ngag gi dgongs 'grel gsal byed kyi rtsom pa mtshon re/ srod kyi
dus su gtor bsngo rgyas pa DA dril dang bcas pa/ lam dus bsdus pa/ sgrub pa lung sbyin/ nyal ba'i rnal 'byor dang ldan pas gzim pa'i tshul ston/ mnal sad pa dang ldang
ba'i rnal 'byor dang ldan pas sngar bzhin rgyun gyi rnal 'byor la 'jug par mdzad do/ /de lta bu'i sgrub pa la brtson pas ting nge 'dzin bsam gyis mi khyab pa thugs rgyud
la 'khrungs par mngon te/ bhu Tar mun khang brten pa'i dus su mi ma yin gyi bar chad kyi rnam pas gzim khang la thog brgyab pas sku pang du 'khyil ba'i tshe/ ting nge 'dzin
gyi cho 'phrul gcig yin dgongs nas cung zad de kar bzhag nas slar na bza' dkrugs pas mdun der thim song ba phyag g.yog kun gyis mthong ba sogs grub pa'i rtags mtshan
mang du ston par mdzad pa'i lo rgyus du

ma yod kyang 'dir ma spros/ de lta bu'i bla ma de dgung lo bdun cu don lnga'i bar du bstan 'gro'i don mthar phyin pa mdzad nas/ mthar bla brang brang mo che nyid du mya ngan
las 'da' ba'i tshul ston par mdzad pa yin la/Hagiographies of Yar lung pa and his nephewyang chos rje bla ma dam pa'i sngags kyi rgyal tshab chen po yar lung pa seng ge
rgyal mtshan khu dbon rnams chos skyong la mnga' brnyes pa'i tshul ni/ de yang spyir dpal ldan sa skya pa'i gdung rgyud rim pa dang / yar lung pa'i zhal ngo rim par byon
pa rnams dpon slob 'brel chags su byung ba yin te/ sa chen gyi dus yar sgom bse'o/ rje btsun gyi dus rgyal tsha lung mang po/ chos rje pa'i dus do pa ston tshul/ mkhas pa
yon tan khri/ chos rje bla ma dam pa'i dus yar lung pa seng ge rgyal mtshan/ bdag chen blo gros pa'i dus mkhan chen bsod nams rgyal mchog sogs rim par byon pa las/Hagiography
of Yar lung pa Seng ge rgyal mtsanchos rje bla ma'i dngos slob yar lung pa seng rgyal ni/

chu pho spre'u'i lo la sku bltams/ khu ston seng ge bzang po'i dge bsnyen gyi sdom pa phog cing / kyai rdor gyi dkyil 'khor du dbang bskur nas dgung lo nyer dgu'i bar du phar
phyin/ spyod 'jug brtag gnyis sogs la sbyangs/ mkhan po bzang chen pa dang / slob dpon mon mkhar pa las rab tu byung / spyan snga grags pa rgyal mtshan gyis mtshan seng
ge rgyal mtshan du btags/ lo de la klu'i dgon par brtag gnyis la bshad gsar dang / dgung lo bcu pa la bsam yas su phar phyin la grwa bskor mdzad/ rang lo bco brgyad pa
la dwags po'i mkhar klu bzang du chos rje bla ma dang mjal nas mi phyed pa'i dad pa thob/ bsnyen rdzogs kyi mkhan po zhus shing / de nas bzung ste sku dang 'bral med du 'grogs
nas/ gsung ngag rin po che dang / chos skyong gi skor gyis gtsos pa'i sa skya'i yab chos rnams kyis thog drangs/ mdo sngags kyi chos tshul mtha' yas pa zhig gsan cing
thugs yid gcig

tu 'dres pa'i dpon slob tu gyur/ gzhan yang bu rin po che/ rgyal sras thogs med/ lo chen byang rtse/ bla chen bsod blo sogs bla ma sum cu so grangs tsam bsten nas gsan pa rgya
mtsho'i pha mthar son/ thugs dam la shin tu brtson pas ting nge 'dzin la brtan pa thob cing yi dam gyi lha mang po'i zhal gzigs/ skabs shig dpal mgon zhal bzhi pa a tsa
ra thod 'phreng thogs pa zhig tu sprul nas/ dbu sngas kyi mgor byung ste/ khyod mi rus kyi phreng ba 'di bzung na rang khe che ba yin te/ mi 'dzin par 'dug zer nas gnas
skabs kyi bar chad 'dra sel ba la gnyan mgon gyi rjes gnang gsan dgos pa'i bskul ma 'debs pa dang / yang phyag g.yog ngan pa zhig gis phyag rdzas mang po khyer ba ni/ 'khor
gzhan zhig la mon bu bab ste/ nga mnga' ris gung thang na la rtse nas 'ongs pa'i 'ba' ta yin/ su ra yin/ rkun ma

bsam yas 'ja' dkar na yod pa la/ khyed tsho 'dir mgo btum nas sdod dam zer ba'i khung ston pa yang byung ba sogs chos skyong rnams kyis go re len gyi tshul gyis 'phrin las
thams cad thogs med du bsgrubs pa dang / thugs dam gyi thun mtshams las sa skya pa'i snyan brgyud kyi man ngag gser chos su grags pa rnams gdul bya so so'i blo dang 'tshams
par stsal pas/ 'phags pa'i dbon rgyud slob dpon chen po blo gros rgyal mtshan pa dang / gsang phu'i gdan sa pa rin chen rnam rgyal/ dbon po rgyal ba mchog dbyangs sogs
bstan 'dzin gyi slob ma yang mang du bskrun/sku gzhon nu'i dus bla ma'i phyag dpe 'bri ba dang bstun gsung ba zin bris btab pa'i yig cha po ti du ma dang / dus phyis brtag
gnyis kyi 'bru 'grel/ kun rig gi dkyil chog sogs gsung rab kyang mang po gsar du mdzad/ chos rje bla ma'i drung du gsung ngag gsan dus/ nyams skyon med 'ba' zhig skyes
pas thugs nges shes gting nas drongs pa dang / dus phyis mar ngo'i tshes

bcu zhig la chos rje pa'i dus dran gyi sgrub mchod mdzad de/ tho rangs bla ma'i rnal 'byor tshar gnyis sgom pa'i ngang la mnal du song ba na/ chos rje thams cad mkhyen pa nyid
sku che zhing mdzes pa zhig byon nas/ 'o 'di yin te zhes pa la sogs pa'i gsung byon pas/ dngos su mjal ba las brgya 'gyur du lhag pa'i dag snang dang / mnal sad pa na'ang
dad gus kyi yus kyi snang byin rlabs kyi zi langs pa'i rkyen gyis bde gsal mi rtog pa'i ting nge 'dzin sngar las lhag pa zhig 'khrungs te/ phyis kyang thugs nyams su
yang nas yang du myong ba lags skad/ mthar yi dam gyi lha la dngos su gnang ba thob pa lho brag las kyi rdo rjes sku tshe 'di nyid kyi 'og rol tu 'jig rten gyi khams bde
ba can du skye ba bzhes par lung bstan pa bzhin du dben gnas bsam gtan gling du sku 'da' khar yang / snang ba mtha' yas kyi nyal 'pho dang / bde ba can gyi smon lam kho
na mdzad de/

dgung lo drug cu re dgu pa lcags pho 'brug gi lo hor zla gnyis pa'i gnam stong la zhi bar gshegs nas/ spur bzhus pas gdung rnams ring bsrel 'ba' zhig tu gyur pas kun mi phyed
pa'i dad pa la bkod do/Hagiography of bSod nams rgyal mchog/rje de nyid kyi sku'i dbon po thugs sras dam pa mkhan chen rgyal mchog pa ni/ yar lung lha ri dgon par lcags
mo byi ba'i lo la sku bltams/ dgung lo bdun pa la 'gro mgon chos rje'i drung du tshangs spyod dge bsnyen zhus/ dgu pa la mkhan po sngar gyi de dang / las slob 'jam dbyangs
shAkya rgyal mtshan las rab tu byung / mtshan bsod nams rgyal ba mchog dbyangs dpal bzang por btags/ mkhan po las rdo rje phur pa'i dbang rgyud gsum man ngag dang bcas
pa/ chos skyong che chung gi rjes gnang / dus 'khor sogs gsan/ nyer lnga pa la bsnyen par rdzogs/ de nas rang nyid kyi khu bo rnal 'byor gyi dbang phyug seng ge rgyal mtshan
las snga phyir sa skya pa'i man ngag gser chos mtha' dag

bum pa gang byor nos/ gzhan yang spyan snga byams pa byang chub bam/ lo chen byang rtse/ sog dbon legs pa'i blo gros/ ta dben kun legs pa sogs bla ma nyi shu rtsa grangs shig
bsten nas gsan pa rgya mtsho'i mnga' bdag tu gyur/rang gi khu bo zhal bzhugs dus zhabs 'bring ba 'bral med du mdzad cing / mos gus rtse gcig pa mnga' bas dam tshig gi
sel cung zad kyang med/ rang nyid dgung lo zhe gcig pa'i dus khu bo gshegs nas/ phyag rdzas thams cad dgongs rdzogs su btang / re zhig spros pa mtha' dag rgyang bsrings nas
dbyar mtshams dgun mtshams bcad de/ yi dam lha'i bsnyen pa/ kha skong gi sbyin sreg dang bcas pa mang du mdzad cing / chos skyong rnams kyi gtor sgrub la rtsal du bton
pas byin rlabs kyi rtags mtshan mang du brnyes/ de dus gdug pa can 'ga' zhig gis zhabs 'dren gyi sbyor ba sna tshogs byas pa la/ srung

mas tshar bcad pa'i rtags mtshan mngon gyur du bstan/ khyad par gnyan mgon gyi 'dzin gtor la bdud rtsi'i rgyun sbrang rtsi lta bu 'dzag pa zhig rgyun du yod pas sku tshe mthar
phyin pa sogs chos skyong rnams shin tu 'go ba'i lo rgyus ngo mtshar can mang du mnga'/ 'os su gyur pa'i gdul bya la dbang rjes gnang lung man ngag sogs rgyun du stsol
bas rgya nag dang dbus gtsang gi mi chen du mas btud cing / sde snod 'dzin pa'i slob ma'ang mang du thon/ mthar dben gnas bsam gtan gling du dgung lo bdun cu don bzhi pa
chu mo glang gi lo hor zla bdun pa'i yar tshes bcu la zhi bar gshegs par nye ba na/ nyin gcig rnal 'byor dbang phyug paNDi ta'i cha lugs su byas pa btsun mo dang bcas pa
zhig byon te/ de'i gsung las/ nga 'di nas dgon gsar la thengs shig 'gro/ de nas so wa na thar gshegs gsungs pa dang bcas zhal mngon sum du bstan/ yang nyin gcig slob dpon
rin po che byon byung gsungs

nas/ 'dir ni rje btsun rtse mor dad pa can/ /rgyud sde 'dzin pa'i bshes gnyen yar lung pa/ /seng ge rgyal mtshan zhes pa grags pa yis/ /bskul ba'i ngor byas bsod nams kyis
sbyar ro/ /zer ba'i bstod pa gcig yod pa de thon gsungs pa dang / de nas tshes bcu la bab pa'i tshe/ gsung las/ da lta birWa pa dbu la me tog 'phreng bas brgyan cing / phyag
na sba 'khar bsnams pa zhig dang / mal lo tsA ba gnyis byon nas zhal sprod du bzhugs 'dug dpal 'khor lo bde mchog gi dkyil 'khor dang / mkha' 'gro mas bar snang gang
nas 'dug nga sdod sa 'di mkhar klu bzang yin nam chos rdzong yin nam chos yin pa 'dug rje btsun ma sgrol ma yang byon byung / mchod pa phul/ chos rje bas phyag nar gyis brkyangs
nas nga'i spyi bor bzhag byung / da de da lta 'gro bdud rtsi ril bu chang la sbyor la nga'i khar blugs shig gsungs/ sngags pa 'chi na 'di ltar byed dgos

pa yin gsungs nas/ sku la snam sbyar bzhes te/ rdo rje dril bu phyag tu bsnol/ yud cig thugs dam la zhugs nas/ de ma thag rang bzhin 'od gsal chen po'i klong du thim pa'i tshul
bstan to/ /de dus sgom chen pa dar ma dpal gyi gzigs snang la/ glang po che rgyan gyis spras pa zhig mkha' 'gro ma bzhis bzung nas rje nyid dag pa'i zhing khams su spyan
'dren rgyu yin pa'i mtshan ma shar ba sogs ngo mtshar ba'i rtags mang du byung bar grags so/Hagiography of Gong dkar rDo rje gdan pa/yang sa skya pa'i rje btsun gong
ma'i bstan pa spyan gyi 'bras bu ltar gces par 'dzin pa'i skyes bu dam pa nus mthu'i mnga' bdag rdo rje gdan pa chen po kun dga' rnam rgyal dpal bzang po ni/ bskal pa dpag
tu med pa'i sngon rol nas mchog gi go 'phang mngon du mdzad cing / slar yang sprul pa'i sku bgrang ba las 'das pa sku gsung thugs gsang ba bsam gyis mi khyab pa'i sgo
nas/ skal pa dang 'tshams pa'i gdul bya'i zhing

mtha' yas par 'bad med lhun grub tu 'gro don mdzad par nges te/ de yang sngon rgyal po bzang po mchog ces pa'i skyed mos tshal du padma'i sdong po lba ba lnga yod pa/ dbus
sngo/ shar dkar/ lho ser/ nub dmar/ byang ljang ba/ kha phye ba na khye'u kha dog padma dang mthun pa lnga 'khrungs/ de ni thod 'phreng rtsal rigs lnga yin zhing / de dag
gis sangs rgyas kyi sngags kyi bstan pa gar khyab tu sku'i sprul pas khyab cing / zhing rgyas dbang drag gi 'phrin las gsang sngags kyi bstan pa 'dzin par zhal gyis bzhes
shing dam bcas pas na rje 'di gu ru thod phreng rtsal gyi sprul pa yin par nges te/ thub pa'i bstan pa 'jig tu nye ba'i dus 'dir/ spyir mdo sngags kyi bstan pa/ khyad par
sngags kyi bstan pa rnam par dag pa 'dzin skyong spel bar mdzad pa la bka' drin mchog tu che bar byung bas so/ /sngon 'phags yul rig 'dzin shrI singha zhes par sprul te/
de nyid

bod 'dir zhang sna nam rdo rje bdud 'joms su sku skye ba bzhes par rdo rje bdud 'joms kyi rnam thar las gsal zhing / de nyid zhing 'dir rje 'di nyid du gyur par u rgyan rin
po ches/ da lta'i dus kyi rdo rje bdud 'joms ni/ /ma 'ongs tshe lo lnga bcu kha ral dus/ /dbus gtsang mtshams su sde dpon tshul bzung nas/ /kun dga'i ming can rdo rje 'dzin
par 'gyur/ /zhes lung bstan cing / de nyid rdo rje phur pa'i grub thob tu nges pa las de dang mthun par 'dren pa 'dis phur pa'i grub rtags dngos su bzhag cing / de'i
phyag len dbus gtsang khams sogs su dar zhing rgyas par mdzad pas so/ /yang bar skabs su/ bla ma gnam kha'u pa'i sku'i sprul par yang grags te/ sdom brtson rdo rje 'dzin
pa chen po mus pa rnam rgyal bzang po zhes bya ba sngar nas yi dam chos skyong la bsnyen sgrub tshad du 'khyol ba'i sngags 'chang chen por gyur kyang / slad nas gnyan mgon
zhal bzhi pa'i sgrub skor la ched du thugs 'dun pas/

de dag zhu ba'i bla ma gang bzang dmod bor te chos skyong la gsol ba btab dus rmi lam du a tsa ra sngon po zhig byung nas khyod 'dod pa'i chos de bla ma gnam kha'u pa phang
na yod pas der zhus zer chos sde'i rgyab ri 'di bstan byung / de la bltas pas rgyab ri bya rog lding pa lta bur mthong zhing / sad pa na nges pa brtan po rnyed de/ rje 'di
nyid kyi zhabs drung du byon nas chos skyong skor gyi sgrub skor cha lag dang bcas pa ma tshang ba med pa gsan pa yin no/ /yang rjes su chos kyi rje dpal ldan bla ma dam
pa'i sku'i skye ba yin par gsal te/ de nyid kyi bka' tha mar/ bdag 'di nas 'phos te u rgyan gyi yul du skye ba gcig de nas bod 'dir skye ba blangs te bstan pa'i bya ba
lhag ma rnams bgyid ces stsal pa dang / de dang mthun par bsam yas su sku gdung zhugs la phul dus 'od kyi gong bu zhig sgra dang bcas te gong dkar phyogs su song zer ba
chos rje bla ma nyid kyi rnam thar na

yod pa ltar/ rje bla mas phyag len gyi rim pa rgyud 'grel sogs mgon po 'di nyid kyis ched du rgyas par mdzad pas kyang grub pa yin no/ /de lta bu'i skyes chen de nyid sku'i
skye ba 'dir rigs rus gang las byon pa ni 'di ltar thos te/ bstan pa snga dar gyi dus bod gangs can 'dul ba'i gnyan por 'phags pa spyan ras gzigs kyi rnam 'phrul chos skyong
ba'i rgyal po srong btsan sgam po bya ba byon/ de'i bka'i 'phrul blon chen po 'jam pa'i dbyangs kyi rnam 'phrul thu mi sambha dra bya ba shes rab can gyi mchog tu gyur
pa zhig byung / thu zhes pa rus yin/ mtshan dngos la sambho Ta zhes bod bzang por 'chad pa yod kyang / yi ge gsar rnying mang po na sambha dra zer ba yod/ de'i skad dod
kun tu bzang po yin zhing / mkhan po 'di nyid kyis mdzad pa'i bstan bcos rnams las kyang / kun tu bzang po'i rtsa ba brgyad pa zhes 'byung ba/ 'phags yul na'ang bstan bcos

kyi ming mdzad pa po las btags pa mang bas/ 'dir yang mdzad pa po las bstan bcos kyi ming byung bar gsal lo zhes mkhas pa dag bzhed do/ /'di ni rgyal po'i lung gis rgya gar
du chos slob tu btang / paNDi ta brgya rtsa brgyad bsten/ khyad par du lha rig pa'i seng ge dang / bram ze li byin las mkhas par bslabs/ bod du chos mang po bsgyur/ bod
yig brtsams/ 'jig rten gyi mig lta bur gyur pas lo tsA ba zhes pa'i thog mar byon pa yin no/ /de las rim par brgyud de byon pa dpon rdo rje bkra shis zhes pa'i bsod nams
can zhig byung ba rgya yul la byon/ du dben sha'i las ka lon pas rdor bkras du dben sha zer/ de'i sras dbon bzhi 'dzom zhes 'jig rten gyi mes po lta bu de la gong ma grags
pa rgyal mtshan gyis gzhis ka gong dkar gyi rdzong dpon bskos/ de'i sras rgyal ba shes rab ces pa mi'i lus la lha'i rnam

dpyod 'dra ba zhig byung / yab 'di dang / yum skye dgu'i bdag mo dpal ldan rdo rje bde ma gnyis kyi sras su 'khrungs pa yin te/ de yang dus 'khor ba'i lugs kyi ston pa mya
ngan las 'das nas lo nyis stong sum brgya dang brgyad 'das shing / dgu pa'i dus chu pho byi ba'i lo'i smin drug zla ba'i tshes bco brgyad kyi tho rangs rgyal chen gling gi
khang bzang du sku bltams so/ /de dus kyi sku'i rim gro gzungs grwa lnga la gtso bor byas pas mtshan yang grwa lnga rgyal po zhes gsol lo/ /chung ngu'i dus nas rigs sad
pa'i stobs kyis 'bri klog la sogs pa thogs pa med par mkhyen pa byung / yum gyi thugs dgongs la sde srid 'dzin pa zhig 'ong ngam snyam/ skye bo gso thigs dang / sa skya
legs bshad la sogs pa rgya bod kyi 'jig rten lugs kyi bstan bcos mang po dang / gzhan yang rta glang brtag pa dang / go mtshon brtag pa la sogs pa mang po slob tu bcug na'ang
/ lkog tu bde bar

gshegs pa'i gsung rab dang / rgya bod kyi mkhas pa'i bstan bcos mang po la gzigs shing / khyad par sa skya pa yab sras kyi gsung rab la shin tu mos par mdzad pas/ mngon sum
du mes po yin zer ba'i mi mdog nag pa sma ra dang thor cog dkar po yod pa'i rkang dung bzung ba zhig gis gtor zan skam po ster zhing khyod kyi grogs ngas byed pa yin zer
ba rgyun du byung gsungs pas/ de dus nas gnyan mgon zhal bzhi pas rjes su bzung bar grags so/ /de nas re zhig la gzhan dbang gi stabs su song nas dgung lo bco lnga pa me
pho stag gi lo la gzhis ka gong dkar du phebs/ yum gyi thugs bzhed dang bstun nas lo shas la sde srid 'dzin pa mdzad na'ang / de'i phun tshogs thams cad dug chu'i btung
ba bzhin du gzigs pas gtan nas bor te/ bstan pa la rab tu 'byung bar shin tu rings pas/ thog mar theg chen chos kyi rgyal po'i dngos slob

brag thog chos rje bsod nams bzang po'i drung du dbu skra bcad de dge bsnyen gyi sdom pa mnos/ dpal sa skya pa'i lugs kyi chos skor rgyud gsum man ngag dang bcas pa la sogs
pa'i dbang bka' bshad bka'/ man ngag gi bka' la sogs pa rnams kyi skor cha lag phran dang bcas pa yongs su rdzogs par gsan/ mkhas par bslabs/ thugs nyams su bzhes/ yi dam
dang chos skyong gong 'og gi bsnyen pa mthar phyin pas mthu stobs kyi dbang phyug chen por grags/ chos rje dpal 'dzin bzang po'i drung du sa lugs kyi chos skor mang du
gsan cing / khyad par gur phur la sogs pa'i gar 'cham dbyangs la sogs pa la mkhas par mdzad/ de nas dgung lo nyi shu rtsa bdun tsam la/ thams cad mkhyen pa byams pa gling
pa chen po'i drung du dge tshul gyi sdom pa bzhes te sku shin tu btsun pa'i mchog tu gyur/ mtshan kun dga' rnam rgyal dpal bzang po zhes gsol/ gzhan yang mkhas pa de'i drung
du mdo sngags

kyi chos mang du gsan cing / khyad par ka lA pa la sogs pa sgra'i bstan bcos cha lag dang bcas pa la shin tu mkhas par mdzad/ zhwa lu ba slob dpon rin po che ye shes rgya mtsho'i
drung du rnal 'byor rgyud kyi bshad pa phyag len cha lag dang bcas pa la mkhas par mdzad/ dus 'khor ba dpal don grub kun dga'i drung du/ dus kyi 'khor lo'i dbang /
rgyud 'grel gyi bshad pa/ rtsis kyi sa ris dang bcas pa la mkhas par mdzad/ grwa ston rig pa'i ral gri shes rab dpal ldan dang / byams chen rab 'byams pa kun mkhyen sangs
rgyas 'phel sogs kyi drung du bka' chen bzhis gtso byas pa'i phyi sde snod phyogs kyi po ti rnams la mkhas par mdzad/ bka' 'gyur bar grags pa sems dpa' chen po shAkya rgyal
mtshan pa'i drung du bka' 'gyur bstan 'gyur gyi lung ches shin tu rgya che bar bzhugs pa rnams yongs su rdzogs par gsan/ de nas dgung lo sum cu rtsa gsum pa shing pho

spre'u'i lo la dpal rdo rje gdan gyi gtsug lag khang btab/ dge 'dun gyi sde btsugs/ bar chad kyi mtshan ma tsam yang med par grub/ dgung lo sum cu rtsa lnga pa me pho khyi'i
lo la gdan sa chen po dpal ldan sa skyar phebs pas/ sa skya pa'i bstan 'dzin yin pas zer nas/ gdung rgyud zhal ngo phebs pa lta bu'i bsu ba/ ser 'phreng / rol cha bkra
shis khra ring skyong ba sogs kyi bkur bsti mtha' yas pa byung / yab gzhis rnying mar phebs pa lta bu'i thugs dgyes tshor mdzad/ bdag po'i drung gis gzhi len yang dag dang
/ bla brang so so'i mkhan po/ brgya tsho dpon rnams kyis rnyed bkur phun sum tshogs pa mdzad/ dbu rtse gsar rnying gis gtso byas pa'i lha khang gzim khang thams cad du
phebs/ rten gsum rnams la na bza' snyan dar 'bul ba sogs dang / sgo rum du chos skyong la bskang gso mdzad pas bse mgon chen po sku yongs rdzogs su gzigs nas thugs

nyams 'ur/ nangs par kha'u la phebs pas/ dam tshig can la chos skyong gi bsu chang du grags pa'i kha'u gtsang po glo bur du 'ur sgra dang bcas te sngar gyi lam la mi shong
ba tsam byung / chos skyong la gtor ma mda' dar 'bul ba sogs dang bskang gso rgyas par mdzad/ de dus bskang gso'i skabs/ brag gseb nas mi rkang gi sgra byin gyis thos pa
byung bas/ thams cad kyi bung zhes byed de gcig gis gcig la lag pa 'jus shing ngo mtshar bar gyur/ rje btsun pa nyid kyis brag sgo'i thad na gnyan gyi mgon po bram ze'i gzugs
su sku phyed tsam gzigs shing / 'phrin las ji ltar bsgo ba bzhin mdzad pa'i tshul bstan pa byung bar 'dug nangs par phyir phebs dus skyed lhas su bzhugs gding lus pas/
dus phyis kyang 'dir 'khor ba'i rten 'brel yod gsungs shin tu dgyes par mdzad/ yar mar gyi lam bar rnams la chos sde che chung gi bla ma slob dpon rnams kyis chos

'brel dang bsnyen bkur zhu ba mang bar byung / yang rngog pa'i gdung rgyud byang sems bsod nams don grub pa'i drung du rngog lugs kyi dkyil 'khor bdun la sogs pa'i chos skor
mang du gsan/ lo chen shes rab rin chen pa'i drung du gsang sngags ci rigs dang / slar yang 'dul mdzod dang / sgra'i bstan bcos la sogs pa'i chos skor mang du gsan cing
/ khyad par bka' gdams pa'i thig le bcu drug gi bka' dang glegs bam gyi lung la sogs pa'i chos skor rnams yongs su rdzogs par gsan to/ /de nas dgung lo bzhi bcu zhe gsum
pa shing pho rta'i lo la dpal thams cad mkhyen pa byams pa gling pa'i zhal snga nas mkhan po/ mkhan chen rab 'byor seng ge bas las slob/ khrom yon par grags pa mkhan chen
nam mkha' lhun bzang pas gsang ste ston pa mdzad de bsnyen par rdzogs pa mdzad do/ /grub pa'i dbang phyug ras chen chos rje'i drung du nai gu chos drug shin tu nye bar
brgyud pa la

sogs pa'i zab chos mang du gsan cing / gzigs snang khyad par can mang du byung ba'i lo rgyus kyang yod/ yang grwa ston shes rab dpal ldan pa'i drung du u rgyan pa'i rdo rje
gsum gyi bsnyen sgrub dang / bka' rdzogs pa chen po la sogs pa'i chos skor cha lag dang bcas pa yongs su rdzogs par gsan/ kun spangs bsod nams rgyal mtshan pa'i drung du
rgyud sde gong 'og gi bka' lung rgya che bar gsan cing / khyad par du bde gshegs sgrub pa bka' brgyad dang / 'dus pa mdo'i dbang la sogs pa gsang sngags rnying ma'i chos
skor gyi dbang lung man ngag la sogs pa mtha' dag yongs su rdzogs par gsan to/ /de dag ni bsten yun ring la mkhas par sbyangs shing bka' drin che ba'i yongs su 'dzin pa
rnams yin la/ bka' drin mtshungs pa med pa ni brag thog pa chen po kho na yin no/ /yang dbang rjes gnang / lung man ngag thor bu ba tsam gsan pa ni/ sa skya 'khon gyi gdung

rgyud bdag chen rgya gar ba/ zhwa dmar ba sprul sku chos kyi grags pa/ paN chen nags kyi rin chen/ mkhan chen khrom yon pa/ mkhan chen bya brtson pa la sogs pa'i mkhas grub
mang du yod/ gzhan yang bka' lung rnam dag 'dug na gang zag rang ga ba yin kyang / mkhas pa'i khengs pa mi mdzad par bstan pa dang sems can gyi don la dgongs nas gus pa
dang bcas te gsan par mdzad do/ /de ltar na bdag nyid chen po 'di ni mdo sngags thams cad kyi bdag po yin yang / ding sang rdo rje theg pa'i bstan pa la dgongs nas spyir
gsang sngags gsar rnying thams cad dang / khyad par dpal sa skya pa'i bstan pa rdo rje theg pa'i skad du smra ba rnams kyi gtsug gi nor bu ltar gyur te sa skya 'khon gyi
gdung rgyud kyis gtso mdzad/ bod dbus gtsang gi bla ma dge ba'i bshes gnyen mkhas grub rnams la chos kyi 'khor lo nyin mtshan khor yug tu bskor bar mdzad pas/ bu slob bstan
'dzin gyi

tshogs kyang grangs dang tshad med pa zhig byung ba yin la/ rje 'dis chos skyong rnams gzigs tshul mtshon pa tsam zhig brjod na/ lan gcig dus gtor zhig gi dus su sngar bas
zil che zhing / zhabs 'bring ba rnams skyi g.ya' bar byung zhing / de'i srod kyi dus tsam na sgra chen po dang / 'phral du spos gtong mkhan med kyang chos skyong gi spos
sbyor gyi ngad chen po ldang ba dang gzi byin shin tu che ba'i ngang nas/ rje 'di nyid kyi sku mdun gyi nam mkha' la gur gyi mgon po pad nyi ro'i gdan la sku mdog sngon po
zhabs g.yas cung zad phyed krung gi tshul gyis rting pa la zhabs g.yon gyi brang gtad pa/ phyag gnyis gri thod steng 'og tu 'dzin pa/ dbu skra ser po gyen du langs pa la
thod skam lnga'i dbu rgyan can/ stag lpags kyi sham thabs dang rin po che'i rgyan gyis brgyan pa/ sku g.yon du cung zad 'gying zhing me'i rgyab yol dang bcas pa

'jigs su rung ba blta bar mi bzod pa'i gzi byin can zhig mngon sum du gzigs pa las/ thugs bde ba dang dpa' ba'i nyams dang ldan bzhin pa'i ngang nas ji zhig na mi snang bar
gyur pas/ de dag gi sku'i bkod pa 'phral du bri ba'i slad du zhabs 'bring pa rnams la ras gzhi zhig gi rtsol ba bgyis bka' stsal pas/ mtshan mo de ma thag ras gzhi chung
ngu tsam las ma rnyed pas/ rje nyid kyis de ka la sku dbyibs ji lta ba'i skya ris gnang / nangs par nas rig byed mkhyen brtse bas tshon ris rdzogs par mdzad cing / shin
tu gces spras kyi ngang nas mchod gtor gyi dbus su yun du bzhugs pa las/ nam zhig la nye gnas chen mo brgya byin pa sku khams ma bde ba'i dus/ bris sku 'di'i steng nas rjes
gnang tshar 'ga' gnang / re zhig sngas srung gi tshul du bzhugs pa las/ dus phyis kyang khong pa'i sger gzhis rnam rgyal rab brtan na rten gsum kun gyi

gtso bor bzhugs so/ /chos skyong gi bskang gso mdos gtor gyi dus/ pu tra lcam sring dang bcas pa rnams 'cham par bya ba'i phyir zhal 'bag rnams so sor grub ste/ 'cham gyi rim
pa ji ltar bya ba'i dgongs pa gtad mtshams mtshan gcig gzims mal du mi nag po zhig gis/ da lta bgyi ba'i 'cham gyi rim pa tshar gcig bgyis pa na/ mnal sad de chos skyong
nyid kyis bstan par thugs kyi nges pa rnyed nas/ dus mi ring bar rdo rje'i slob bu rnams la 'cham gyi rim pa ji lta ba bzhin bslab sbyangs gnang / de dang rjes su mthun
par 'cham yig kyang thugs rtsom phyag bris su btab bo/ /yang sku zhang 'jam dbyangs pa chos skyong la mnga' brnyes pa yin pas/ nam zhig na pu tra lcam sring rnams nam mkhar
byon dus mchod gtor 'bul bar brtsams pa na myur du phul/ nged gong dkar la 'gro dgos yod gsungs pa byung tshul gyi 'phros zab mo

yod/ de la sogs pa'i lo rgyus ngo mtshar can mang du yod kyang 'dir ma spros la/ mthar rje nyid dgung lo drug cu rtsa lnga pa me pho 'brug gi lo nag pa zla ba'i phyogs phyi
ma'i tshes gcig tsam nas snyung ba'i tshul bstan nas/ spyi sgos kyis sku rim rgya chen po bsgrubs shing / zla ba de'i nyer gsum gyi nyin 'du khang du 'dus pa'i tshogs la
gtor skyong rgya chen po bgyis zhes pa dang / sku mdun nyid du chos skyong gi sku byin rlabs can bkram pa dang / mchod gtor spyan gzigs sogs legs par bshams te/ thugs sras
kun dga' rgyal po dang / slob dpon bsod nams rgyal po gnyis la bskang gso mnga' gsol legs par bgyis zhes bka' stsal cing / rje btsun nyid kyis kyang thugs 'dun ched du
gtad de bstan pa bstan 'dzin dang bcas pa chos skyong la gnyer gtad gnang / de dag gi rten mchod gtor dang bcas pa ni sus kyang g.yo ma nus pas ding sang gi bar du

gnas de nyid du brtan par bzhugs so/ /de nas tha mal gyi gsung bcad de thugs dam la rtse gcig tu bzhugs te/ spyan gnyis nam mkhar lta stangs kyi ngang nas bla ma yi dam sangs
rgyas byang sems dpa' bo mkha' 'gro mngon sum du bzhugs pa la gzigs bzhin pa dang bcas nyer bzhi'i thun tha ma la phyogs pa tsam na dgongs pa chos dbyings su thim pa'i
tshul bstan cing / de dag gi skabs rnams su nam mkha' la me tog gi char dang / 'ja' 'od kyi gur/ sgra rol mo sogs kun gyis mthong zhing thos pas/ thams cad dad pa'i spu
long rab tu g.yos par gyur to/ /yang sa skya pa'i chos skyong skor gyi bstan pa la mchog tu bka' drin che ba'i bdag chen rdo rje 'chang blo gros rgyal mtshan gyi snyan brgyud
gdams pa'i bka' bab rje rdo ring pa chen po kun spang chos kyi nyi ma nyid la dam can rgya mtsho'i tshogs kyis zhal bstan cing 'phrin las sgrub pa sogs ngo mtshar ba'i
rnam thar

cung zad brjod na/ de yang rje 'di nyid sku na phra mo'i dus dpal mgon gyi sngags ring thugs la bzung nas de 'phral nya ra'i phyogs su byon nas lam du snod stong dang zhwa
longs sogs mi sdug pa'i mtshan ma dgu bstud nas byung / mthar thugs dran pas mi zin pa tsam byung pa na/ chibs gzhol te gur mgon gyi srung 'khor bsgoms pas ci bder song nas
ngo mtshar ba'i mtshan ma byung gsungs/ 'di lta bu'ang 'phral rtse reg gi rnam par snang yang nges par phugs rjes su 'dzin pa'i ltas su 'dug de bzhin du rten skya bo'i
dus nas dpal mgon gyi gtor ma bsngo ba'i skabs 'gar gtor ma'i zhal yud kyis bsgyur yong ba dang / glo bur du phebs bzhud dgos pa'i skabs 'ga' zhig tu dur khrod bdag po'i
rgyun gtor khru re tsam dang mtho re tsam ci rigs par 'phar ba kun gyis mthun grub tu mthong ba dang / chu mig bla brang du bzhugs pa'i nub cig nam phyed tsam na thug com
'ur sgra shin tu che ba zhig

byung ba'i rjes su rje nyid bzhugs pa'i sgo de shag ste phye nas/ pu tra 'di mi nag po gos nag can 'jigs su rung ba zhig tu byas/ phyag g.yas na ral gri'i 'od kyis nang thams
cad sgron me btegs pa bzhin lhag lhag 'ong ba zhig bsnams g.yon na mi mgo khrag thigs pa zhig khur nas/ 'di len pa dka' las chen po byung zer sdug yus dang bcas pas bskyur
nas song gsungs/ bdag chen rdo rje 'chang chen po'i drung du nag po chen po'i gsang khrid gsan nas sgom pa'i dus shig 'od gsal gyi gzigs snang la rang nyid gur gyi mgon
po dngos su gzigs shing / de'i g.yon phyogs na yum chen e ka dza Ti bzhugs pa'ang gsal bar gzigs/ 'khor gzhan rnams kyang yod snyam pa tsam byung gsungs/ lan cig mnal
lam gyi rnam par skyed lhas shar ngos kyi spyil po zhig na bzhugs 'dug pa'i tshe/ mi gcan

gzan gyi thul pa gyon pa mang po na la byung ba la thugs 'jigs pa'i rnam pas nam mkha' la 'phur te/ mgon khang gi mdun ngos kyi nam mkha' la phebs pa na/ mgon khang gi steng
gi seng phug gi thad nas mgul yan chad thon pa'i zhal bzhi yongs su rdzogs pa nam mkha'i mdog lta bu 'dzum zhing khro ba spyan re re la'ang nyi ma bye ba'i 'od tsam 'phro
bas mig gis blta bar mi bzod pa zhig 'dug gsungs/ paN chen shAkya mchog ldan gyi drung du bdag chen zhwa lu ba nas brgyud pa'i dpal mgon chen po'i chos skor 'ga' gsan
pa'i tshe/ rje 'di'i sku zhabs su bram ze mdog sngo bsangs ras yug sngon po'i lding gon byas pa zhig glo bur du yud kyis byung ba gzigs 'phral thugs nyams 'ur ba dang / chos
rje pa gsung chos gnang 'phro bzhag nas dpal mgon gyi sngags 'don cing bzhugs 'dug gsungs/ lan cig skyed lhas su grib kyi rnam pas gsung 'gags te

ma thon pa sogs cung zad bsnyel ba'i rnam pa byung nas/ khrus chog sogs sku rim byed par rtsom pa na/ nye gnas la yar shog gsungs 'phags pa brag khung du sku mdun phyin pas
sku khams sangs dwangs nas/ khyed tsho'i rim gro mi dgos par 'dug nga rang la rim gro byed mkhan byung gsungs/ ji ltar byung zhus pas/ da lta a tsa ra lag pa g.yon na ku
ba chus gang ba dang / g.yas na ku sha khyer ba gcig byung nas/ khyed la sku grib byung 'dug pas ngas khrus chog byed pa yin zer nas khrus chu lus la 'thor zhing sngags
kyi rnam pa bton nas song bas/ de 'phral la phan byung gsungs pa dang / skyed lhas kyi mgon khang nang du byon res kyi phal cher bdag chen rin po che'i zhal gzigs kyi bram
ze dkar po dar gyi gos can rtse gsum dang thod khrag 'dzin pa 'di yum chen bzhi dang bcas pa brag sgo nas bsu ba'i tshul du 'cham stabs dang bcas nas 'byon/

res 'ga' a tsa ra gzhung ma'i rnam par yang ston gyi 'dug gsungs/ lan gcig na lendra'i gzim khang gi blos bslangs steng du slob ma nyung shas shig la gur mgon gyi rjes gnang
gnang dus/ mdun gyi nam mkhar sprin nag gi khrod na mgon po lha brgyad 'khor bcas me phung 'bar ba dang bcas pa mngon sum du gzigs/ shab stod du gtor sgrub cig mdzad pa'i
gral du spyan 'dren gyi dus rje nyid kyis rdo rje dril bu drag tu gsor dkrol mdzad cing / thugs yengs pa lta bu'i ngang nas sku mdun gyi lcog tse'i thad kyi bar snang
du rdo rje dril bu bzhag pas/ re zhig de kar chags byung pa la/ sku'i khris na yod pa des grub rtags gnang byung lags zhus pas/ slar phyag gis blangs te gang byung ba gsung
zer ba'ang thos/ bdag chen rdo rje 'chang chen po 'phan yul dpal ldan rtse na bzhugs pa'i dus/ sa skyar ci rigs kyi zhabs 'dren gyi bca' bsgrigs sogs mang dag byung ba
la brten/

bdag chen rin po che'i zhal ta la de don la chos rje kun spangs pa skor cig 'byon dgos pa 'dug pas gnas tshul dang blang dor 'di bzhin gyis kyi zhal bkod zhib par phebs/ gang
ltar las chos skyong rnams kyis sgrub pa yod gsungs/ chos skyong rnams la'ang gsung gdengs mthon pos khong gi rjes la rgyugs shig gsungs pa dang / phar lam na lendrar
chos rje mkhyen rab pas chos shig gnang ba yod pas zhus gsungs/ rje 'di'i dgongs pa la chos rje rin po che mkhyen rab pa ni sku mtshams shin tu dam par yod 'dug ji ltar yong
ngam gang na'ang bka' ltar bsgrub dgos snyam nas byon pas na lendrar phebs/ brag pa'i spyi khang na bzhugs pa'i tshe/ gzim khang nas 'bod mkhan gnang byung / nga slebs
pa sus zhus/ rje rin po che sku mtshams grol ba e yin gsungs pas sku mtshams shin tu dam par yod/ zhal ta la chos rje

kun spangs pa phebs yod 'dug pas/ da lta gdan drongs shog gsung gin 'dug zer/ der byon pas mkhyen rab chos rje'i zhal ta la/ da rangs tho rangs bdag chen rin po che sngas mgor
byon nas/ chos rje kun spangs pa sa skyar brdzangs nas 'dir 'byon pa yod pas mjal ga thongs gsung ba byung / da rangs las mkhan rnams dang / bya nag g.yag nag khyi nag
sogs bsam gyis mi khyab pa dpal ldan rtse nas sgo la mi shongs pa tsam song / bdag chen rin po che'i sku don gal chen rang zhig yod pa 'dra/ gang ltar nged kyis lam gyi
bar chad sel ba la gzungs grwa lnga'i dbang bskur zhig byed thugs dam da ci nas tshar gsungs nas gnang bas/ rje yab sras gnyis ka la mi phyed pa'i dad pa 'khrungs shing
spyan chab mang po lhug par shor/ de nas rim gyis brgyud nas phebs pa'i lam bar rnams su spyan zur la chibs kyi snga sha la byis pa'i mgo gcig phrul phrul yong / ched du
gzigs pa na med 'gro ba dang /

gzhan yang chos skyong gi rnam 'phrul 'jigs su rung ba mang po byung gsungs/ de nas sa skyar phebs gdong du gros ngan shom pa'i gtso bo de'i bu shin tu gces pa zhig shi gzhan
rnams la'ang mi 'dod pa'i ltas du ma byung bas/ thams cad 'jigs shing skrag nas zhal ta gang gnang lhur len pa byung / seng ge rtse ba'i bdag mo chen mos/ nged la gzhan
gyi byad ka'i rnam pas mi sdug pa'i ltas ngan du ma 'byung ba zhig 'dug pa/ mgon po'i sgo nas bzlog pa zhig cis kyang mdzad dgos zhes nan gyis gsungs pa la brten/ mgon
po'i mdos gtor sbrags pa gcig zhag 'ga' bsgrubs nas mthar 'phen pa la phyogs pa na/ phyogs de'i chos sde'i grwa ba sogs 'gas ji ltar byed dam zer co 'dri ba'i rnam pas ltad
mo la byung ba'i tshe/ mdos la rje nyid kyi phyag reg pa tsam gyis de'i khrod nas me phru ba 'bring tsam zhig nar

gyis chad nas/ mthar phyar ra chen po tsam du song nas stod phyogs la song ba dang / dpal mgon chen po'i gtor ma sa shin tu mkhregs pa la phyed nub tsam du thim song bas/ der
tshogs thams cad 'jigs skrag zhum zhing ha las/ kho sngags rgod bgrangs pa'i nus pa yod pa zhig yin pa 'dug zer zhing log bdag mo'ang dga' mgu yi rangs te rjes su sbyin
bdag gi mthil mdzad pa zhig byung / de nas zhag 'ga' nas byad ma de'ang dag pa'i zhing du song ba'i gtam byung nas rje nyid kyis rjes su 'dzin par mdzad pa yin no/ /yang
mngon spyod kho nas 'dul bar 'os pa mi bskyod rdo rje'i sar rings par chas pa'i skye bo mi bsrun pa zhig gis/ rje nyid la ngan smras shags 'debs sogs mi 'tshams pa du ma
byas pa'i dus/ rje 'di nyid nag po chen po'i gsang khrid nyams bzhes mdzad pa'i las sbyor gyi skabs dang 'grig pa byung bas/ ma rungs pa de la

thugs brtse ba chen pos kun nas bslangs te/ las sbyor gyi dmigs pa thun gcig gtong bar mdzad pa na gzigs snang du mdun thams cad gos lhab lhub nag po gon pa 'ba' zhig gis gang
nas/ gzhan ci yang mi gzigs pa zhig byung gsungs/ de nas bsgrub bya de khrag bskyugs te zhag gsum gyi khongs su shi rjes su bu brgyud rnams kyis rje nyid la gus pas btud
cing mgon skyabs zhus te gnas pa zhig byung / lan cig gsol ja cung dkon pa zhig gi tshe/ nye gnas kong po ngor la 'gro khar zhal kur gyi tshul du/ dur khrod bdag po la/
kho'i zla la rgyugs la ja khug shog gsungs pas/ khong tsho'i ngor mda'i ja pa zhig gi nang du gnas tshang g.yar ba'i tshe/ de pa'i g.yog cig la babs nas ja dgos tshul
smras pas/ rtog pa skyes nas gsol ja shin tu zhim pa bton nas tshong 'bul byas pa byung / de bzhin du phyogs nas 'bul ba

gnang che ba sogs 'ong ba'i nub mo 'di dang 'di yong ba yod zer ngo so'i rnam pa mang po byed pa dang / mdor na dpal mgon gdong bzhi pa/ pu tra mi sring / dur khrod bdag po
rnams rnam 'phrul du mas rgyun par gzigs snang du 'ong ba yin 'dug des na 'di rnams kyi rjes gnang yang gzhan dag ltar rang gi dga' sdug dang ngo 'dzin sogs kyi ched du
ye mi gnang / 'phral rmi lam gyi brtag pa byed dgos gsung / don la chos skyong rang gis lung ston par snang bas/ res 'ga' zhu mkhan ye med pa nas mchod bshom dang thugs dam
mdzad pa na/ skal ldan gyi slob ma thag ring nas rkang btsugs su slebs nas/ de 'phral gnang chog pa'ang mang po byung 'dug la las ji tsam gsol ba btab kyang mi gnang /
de yang lan cig lta grub mi mthun pa'i grwa pa zhig gis dpal mgon gyi rjes gnang zhur yong pa la/ rmi lam mi tshud pa 'dug pas mi 'ong gsungs kyang / mi gnang na lcebs zer
ba

sogs kyi nan tan zhus 'dug pas/ rje nyid mgon khang du phebs thugs dam mdzad pa'i mthar/ brag sgo phyogs la gzigs nas mi la lab pa ltar/ da rjes gnang mi byed byas kyang ye
mi nyan par 'dug pas/ byed mi btub na kun gyi mthun snang grub pa'i ltas ston gsungs pa sogs gnang bas/ de 'phral 'ur sgra dang thug chom chen po skyed lhas kyi ri de nyil
nas mgo thog tu lhung ba snyam byed pa kun gyis thos pa byung / grwa pa de'ang bla brang 'gag na chos bsgugs kyi tshul du yod 'dug pas re zhig dran med du brgyal/ slar
gsos nas thugs bden par 'dug da rjes gnang ye mi zhu/ 'khu ldog sogs mi yong ba'i byin rlabs shig dgos zhu ba byung ba de 'dra'i rigs can mang dag byung 'dug skal ldan rigs
la khams pa bla ma yakSha tro te zer ba zhig gis khams su mgon po zhal bzhi pa bsgrubs pas/ de'i sku'i

rnam pa mi langs pa'i lag pa brkyangs pa'i steng du zhabs gnyis bzhag pa gcig mtho ba'i zhal nas kha'u skyed lhas su rdo ring rtsar rgyugs gsungs pa'i lung bstan byung bas/
rkang btsugs 'ongs te rjes gnang zhus pas dus de nyid du ting nge 'dzin du ma rgyud la skyes nas mi phyed pa'i dad pa thob pa dang / ldan ma'i grwa ba zhig gis rjes gnang
zhus pa'i tshe/ bla ma nag po chen por gsal ba'i zhes pa'i gsung thos 'phral rje nyid nag po chen po dngos su mthong ba'i zhal gdangs pa'ang nang de dmar khrig ste gang
ba tsam du mthong nas lus nyams bzung bas mi thub pa byung zhing / phyis su'ang lam zab bsgoms pa tsam gyis lus nam mkha' la bya ltar lding zhing / thog so mang po la yar
mar gang la'ang thogs med du 'phur ba sogs ngo mtshar ba byung bar grags pa sogs mtha' yas so/ /rje de nyid kyi thugs sras rgyud 'dzin kun gyi gtsug rgyan dam par gyur
cing / dpal ldan sa

skya pa'i snyan brgyud kyi bdud rtsi spel ba la 'gran zla dang bral ba'i mkhas pa'i dbang po tshar pa chos rje blo gsal rgya mtsho grags pa rgyal mtshan dpal bzang po zhes
mtshan yongs su grags pa de nyid bstan srung dbang po rnams kyi chos skor gyi rgyun la bka' drin che ba'i tshul sogs cung zad brjod na/ de yang rje de nyid kyis rdo ring
kun spangs pa chen po gtso bor gyur pa'i mkhas grub kyi yongs 'dzin mang du bsten nas/ sa skya pa'i yab chos gsung ngag lam 'bras/ chos skyong che chung / dmar po skor gsum
sogs kyi man ngag gtso bor gyur pa'i zab rgyas chos kyi bdud rtsi mtha' yas pa zhig gsol bas/ dus phyis byon pa'i bstan 'dzin zhig la gsan rgya che ba'i tshad du gyur
cing / lhag par sa skya pa'i bstan srung gur gyi mgon po dang zhal bzhi pa'i chos skor rnams brgyud ldan gyi bla ma du ma zhig la gtugs te/ lhag ma ma lus pa bum pa gang

byo'i tshul du gsan/ thos bsam sgom gsum gyis gtan la phab ste/ 'di skor la rang nyid las mkhas pa med snyam pa'i thugs kyi spobs pa khyad par can brnyes te/ chos rgyun rnams
mi nyams pa'i phyir bstan pa'i khur chen po bzhes nas/ de dag gi chos skor man ngag mtha' dag rnams kyi bka' bsdu ba po lta bu mdzad de/ bdag chen rdo rje 'chang gis sgrig
par mdzad pa'i mgon pod me 'bar ma'i dkar chag tu chos sna'i rkang grangs dngos su thebs pa rnams dang / dngos su ma thebs kyang don thob la glegs bam der bzhugs dgos
rgyu'i nang sgrub dang / gsang sgrub kyi skor gyi dpe sna 'ga' dang / bdag chen nyid kyi dkar chag dang bcas pa'i yongs bsdoms yig sna brgya dang lnga bcu po mtha' dag
ma tshang ba dang 'thor ba'i skyon spang ba'i phyir/ tshigs bcad du bsdebs pa snying po gnad kyi sgron me zhes bya ba mdzad nas de'i mjug tu/ de lta'i man ngag glegs bam
'di/ /ming tsam yongs su grags pa'i phyir/ /yod ces

gleng ba mang na yang / /'di bzhin tshang ba nyin skar tsam/ /brgya la yi ge tshang na yang / /man ngag shes pa'i brgyud pa las/ /'ongs pa'i zhal shes lag len can/ /sngags
'chang u dum wa rar mtshungs/ /de yi rgyu mtshan 'di ltar yin/ /dam pa'i mgon dang mjal ba dka'/ /mjal yang lus dang longs spyod kun/ /phul nas chig bsgril bsten pa dkon/
/de phyir rdo ba'i ngos la ni/ /'bru yi sa bon btab pa'am/ /ko Ta pa las sa lu bzhin/ /rgyu 'bras bslu med gnad kyis so/ /des na 'khon ston rdo rje 'chang / /gang de'i thugs
sras kun spangs rje/ /kho bos gtsug gi rgyan du bsten/ /ci gsung bka' rnams 'bad pas bsgrubs/ /skyabs gzhan spangs nas gcig tu bsgril/ /de yi mthu las thugs rje'i rgyun/
/bka' drin bdud rtsis snying myos pa'i/ /tshul 'di shes pa kho bor gda'/ /zhes kyang gsungs

shing / me 'bar ma der ma 'dus pa'i chos skyong gi yig sna'i skor rnams rje nyid kyis sgrig par mdzad pa'i kha skong glegs bam du grags pa'i dkar chag gsal ba'i sgron me/ yang
shin tu zab pa'i man ngag rnams rje nyid kyis phyogs gcig tu bsgrigs pa'i snyan brgyud glegs lam gyi dkar chag gsang chen gnad kyi za ma tog nyid kyis bsgrigs pa'i gyi
ljang lugs kyi mgon po'i chos skor gyi dkar chag dang / khog phub kyi yi ge zab don gnad kyi lde mig dpal mgon gdong bzhi pa'i chos skor rnams rje nyid kyis sgrig par mdzad
pa'i dkar chag zab don nor bu'i do shal/ rang nyid kyis bsgrigs pa'i 'dod khams dbang phyug dud sol lha mo'i chos skor gyi dkar chag gsal ba'i me long rnams mdzad de/
de lta bu'i chos skyong so so'i chos skor rnams glegs bam du bsgrigs shing / dkar chag gi them yig gis spras pa 'di ni bka' srung dbang po rnams kyi bstan pa'i rgyun srid
mtha'i bar du mi

nyams pa'i phyag rjes ngo mtshar can yin pas/ lugs 'di skor la 'dren pa dam pa 'di bka' drin gzhal du med par shes ldan dag gis rtogs par bya dgos pa yin zhing / rje btsun
bla ma de nyid kyis gur gyi mgon po'i chos skor rnams bla ma so so la gsan tshul ni/ dam pa de nyid kyis mdzad pa'i nag po chen po'i chos skor gyi dri ba lhag bsam rab dkar
las/ ding sang dpyod ldan mkhas pa mi brin zhing / /blun po rdzun bag mkhan dang zog po ni/ /'ur rgyang can dag kun gyis mchod cing bsngags/ /'di 'dra bstan pa nyams pas
kun kyang blun/ /kho bos rje btsun kun dga' bzang po las/ /brgyud pa'i gser pod la sogs kun kyang thos/ /rgyud gsum smra ba pradznyA ratna las/ /rdzong chung pa las brgyud
pa zhib tu zhus/ /khyad par grub mchog dbang po kun spangs zhabs/ /ring du bsten cing gdung rgyud rim pa las/ /brgyud pa'i ma ti dho dza'i snyan brgyud kyi/ /gdams pa

ma lus bum pa gang byor thob/ /mdor na dam pa'i yongs 'dzin bdun la gtugs/ /tshul 'di'i phra rags chos la ring du sbyangs/ /dag dang ma dag yi ge mang du mthong / /mkhas dang
mi mkhas sngags 'chang du ma bgros/ /'dir ni thun mong tsam la cung zad dris/ /zhib par phyi nang gsang gsum man ngag la/ /'dod tshul mang mod chos 'di zab pa dang / /chos
skyong gnyan pas dri ba spobs ma gyur/ /ces gsungs nas/ de ltar rang gis chos skyong gi chos skor la mkhas par sbyangs kyang / dri ba rags rim rnams mdzad pa'i rgyu
mtshan bshad pa dang / dris lan 'debs pa'i yul min pa rnams btang snyoms su bzhugs par gdams pa dang / dris lan 'debs 'os pa rnams kyis dri ba po'i kun slong rnam dag la
dgongs nas myur du dri lan stsol bar bskul ba dang / dri ba'i yi ge de nyid kyi ming don ston pa rnams rim pa bzhin du de nyid las/ de ltar dris pa'i dam pa khyed rnams la/
/

bdag la med pa'i tshad ldan brgyud pa las/ /byung ba'i 'di skor yod na brda thongs shig /zhabs rdul spyi bos mchod nas len par spro/ /zhes dang / blun po rgyus med nor gyis
dregs pa dang / /chen pos smras tshad gtam du song ba dang / /zog po ya med rtog ge'i dug chus myos/ /de rnams la ni dri min btang snyoms bzhugs/ /zhes dang / rang nyid
mkhas par bsgrub pa'i dregs 'dod dang / /gzhan la skyon 'dzin 'dod pa'i zol zog min/ /tshul 'di dad dang 'dun pas bskul ba yin/ /gsung bar 'os pa rnams kyis lan myur zhu/
/zhes dang / de ltar lhag bsam rab dkar 'dab gshog can/ /dogs ldan snyan tshig mgrin pa'i rdza rnga sgrog /zab don dri ba'i ngang mo yid 'ongs khyod/ /sngags 'chang mkhas
pa'i thugs kyi rgya mtshor song / /zhes gsungs pa yin no/ /de lta bu'i dri ba'i yi ge de nyid las/

gang la dri ba'i yul ngos bzung ba ni/ rgya chen sngags gzhung rgya mtsho'i mthar son cing / /zab don snyan brgyud nor bu'i dpal 'dzin pa'i/ /dpyod ldan gzur gnas rdo rje 'dzin
dag la/ /dogs pa'i gnas 'ga' gsol gyi legs bshad stsol/ /ces pas dri yul ngos bzung nas/ dri ba dngos la don tshan gyi rnam grangs mang du yod pa'i/ de dag gi mtha'
chod rnams ni kho bos byas pa'i chos byung gi bstan bcos 'dis dbu zhabs bar gsum gyi seb tshags su gsal bar byas pa nyid kyis rtogs nus pa yin la/ yang rje nyid kyis mdzad
pa'i mgon po'i man ngag zab bsdus gsal byed kha skong glegs bam gyi dkar chag las/ kho bos rgyal khams yangs pa'i phyogs kun nyul/ /mkhas grub bla ma mang po'i zhabs pad
bsten/ /rang gzhan gdams pa zab mo'i gnad kun shes/ /dag dang ma dag 'byed pa'i spobs pa thob/ /khyad par nag

po chen po'i man ngag ni/ /brgyud ldan bla ma bcu phrag gcig la zhus/ /'gran zla kun bral drin can rdo rings pa'i/ /snyan brgyud zab mo bum pa gang byor thob/ /e wa~M pa ni
bsdus la spros pa chung / /mus srad pa ni dkar chag khrigs chags can/ /rdo rje gdan pa 'cham dang nus pa'i bdag /kho bos thob pa'i thun mong brgyud pa gsum/ /de dag las
'ongs so so'i ngos 'dzin ni/ /ngor lugs yi ge e yig rtags kyi rgya/ /rdo rje gdan pa las brgyud rdo rje'i rgya/ /mu srad pa ni yi ge mu yi rgya/ /bdag chen rdo rje 'chang
dbang las brgyud pa'i/ /rtsa ba'i yi ge mchod rten rgya yis mdzes/ /thor bu gzhan dag mchan bur btab pas shes/ /rdo rje gdan pa dang ni mus srad pa/ /gnyis las brgyud pa
brda yig gnyis kyis mtshan/ /dang po gsum ldan gsum gyi brda yig can/ /bzhi car tshang ba

brda yig bzhi yis spras/ /de ltar shes pas lung rgyun nges par 'gyur/ /de dag rang rang skal ba ji bzhin bshad/ /'on kyang mtshams dang 'gros kyi spros pa ni/ /'dod na rdo
rje gdan pa las gzhan pa'i/ /tshad ldan med phyir de yi lugs bzhin ston/ /phyi nang gsang ba'i man ngag snyan brgyud kun/ /lag tu blangs nas nges par bsgrub 'dod na/ /bdag
chen rdo rje 'chang dbang las brgyud pa/ /'di las gzhan na med pas snying la chongs/ /zhes rang nyid kyis nag po chen po'i chos skor rnams bla ma rnams las gsan tshul dang
/ kha skong glegs bam de nyid kyi yig sna so so brgyud pa gang las brgyud shes pa'i phyir/ e yig dang / rdo rje dang / mchod rten dang / mu yig dang / mchan bu btab pa
sogs kyi rtags kyi nges pa rnams so sor shes par byas nas rang gzhan gyi don sgrub tshul gyi zhal gdams dang bcas gsungs shing / yang dam pa de nyid kyis

gnyan mgon chen po'i man ngag rnams gsan tshul yang / rje rang nyid kyis mdzad pa'i dpal mgon gdong bzhi pa'i chos skor gyi dkar chag zab don nor bu'i do shal las/ rdo rje
'chang dang klu sgrub mgon/ /ba ling ta pa ye shes zhabs/ /mar me mdzad dang dpal de ba/ /sbas pa'i zhabs dang rin chen gnyis/ /rnal 'byor dbang mo lo chen gnyan/ /kha'u
pa dang sa skya pa/ /rje btsun sku mched paNDi ta/ /blo gros rgyal mtshan dkon mchog dpal/ /brag phug pa dang bla ma rje/ /bla chen 'jam dbyangs nam mkha'i mtshan/ /bdag
chen rdo rje 'chang dbang zhabs/ /mthu stobs dbang phyug kun spangs rje/ /gang des bka' 'bangs bdag la'o/ /phyi yi man ngag phal cher ni/ /bla ma dam pa yar lung pa/ /bsod
nams rgyal mchog 'jam dbyangs che/ /de nas gong bzhin brgyud kyang chog /phyi yi sgrub skor 'ga'

zhig ni/ /chos rje bla ma dpal ldan pa/ /shar chen pa dang rdo rje 'chang / /bdag chen kun dga' dbang phyug la/ /'khon ston mkhas grub ma tis gsan/ /yig chung 'ga' yi lung
dag ni/ /bla chen bdag po zhwa lu pa/ /paN chen shAkya mchog ldan la/ /rje btsun chos rjes gsan pa'o/ /bdag ni snyigs dus kha ba'i ljongs/ /ma rungs rgyu ba'i khrod du lhungs/
/'on kyang sngon gyi las dbang gis/ /yongs 'dzin dam pa 'ga' dang mjal/ /khyad par zhing skyong nag po'i skor/ /mkhas grub dam pa bdun las thob/ /yang dgos drin can
rdo rje 'chang / /kun spangs chen po'i zhabs pad bsten/ /dad gus gser gyi lde mig gis/ /zab don thugs kyi sgo phye nas/ /snyan brgyud bdud rtsi'i bum bzang gnang / /rnam
dpyod snyim par rab bzung ste/ /nan tan ro 'dzin gyis myangs pas/ /nges shes snying gi dkyil du shar/ /phyogs gzhan smon pa'i re ba bral/ /e ma

kho bo skal ba bzang / /zhes gsungs pa ltar yin la/ de lta bu'i skyes chen de nyid la sa skya pa'i bka' srung rnams shin tu 'go zhing las bsgrubs pa'i tshul sogs cung zad brjod
na/ sngon kha'u skyed lhas su rje rdo ring pa'i drung du mgon po'i chos skor rnams gsan nas lan cig phyogs gzhan du byon nas/ slar zhabs drung du phebs skabs bar lam
kun tu a tsa ra'i rnam pa can gnyis kyis g.yas g.yon nas gar mdzad cing / sku gzhogs skyor ba'i gzigs snang kha 'ur nam phebs kyi bar du byung 'dug pa ni/ chos skyong mahA
ka la gnyis kyis 'bral med du skyong zhing 'phrin las bsgrub pa'i mtshan mar 'dug pa dang / rgyun pa'i thugs dam chag med la yang / ki la ya/ aShTa/ oM gsum ma/ ya ma
rA dza/ sha sa na rnams stong phrag re mdzad pa las/ gtso bor chos skyong gi rtsa sngags nyid la thugs dam gyi mthil mdzad par

snang ste/ de nyid kyi gsung las/ ngas gsang sngags gsar rnying gi sngags phal cher bsnyen tshad bzhin ma bzlas pa ye med/ de rnams kyi nang nas kyang sha sa na 'di nus pa
che shos la 'dug ste/ 'di bgrang pa'i 'phreng ba la dngos su me 'bar ba yong gin 'dug ces gsungs pas rtogs nus pa yin la/ yang snga mo'i dus shig zhabs cung zad bsnyel ba'i
tshe/ mnal lam du g.yag khyu chen po zhig byung bas/ thugs cung zad ya nga ba na/ g.yag chen po zhig gis mi'i skad du/ nged rnams chos rje la gnod skyel ba min zer nas/
rje nyid kyi sku smad la re ba nag po 'dra ba zhig bkab 'dug pa rwa rtses blangs nas rgyang ring du 'phangs song bas/ de ma thag snyung gzhi las grol cing / yang bud med
gcig gis sa la ri mo 'ga' zhig bris nas/ lo 'di'i bar la zhabs kyi bsnyel ro cung zad ldang / de nas sku khams shin tu bzang ba yong zer byung bas/ de kho na bzhin mngon
du

gyur 'dug pa dang / chos skyong gis las mdzad pa'i rtags su snang zhing / yang mdar gyi dgon par thug chen 'ga' la rab gnas mdzad pa'i tshe/ gur gyi mgon po'i sku nam mkha'i
khyon gang ba/ phyag na gri gug sgo che ba'i tshad tsam zhig mngon sum du gzigs pa dang / yang rje mkhyen brtse bas myug gi dben dgon dpal sbug rnam par grol ba'i ri khrod
du gdan drangs/ rje nyid dang rdo rje 'dzin pa chen po bsod nams chos 'phel sogs skal ldan gyi slob ma bco brgyad tsam la zla ba bdun gyi bar du gsung ngag rin po che
slob bshad yongs su rdzogs pa/ mgon po che chung gnyis/ dmar po skor gsum/ dmar chung ma skor gsum sogs chos kyi 'khor lo rgya chen po bskor/ gsung ngag rin po che grol
nas gtang rag gi gtor 'bul la gzim khang gi steng du rje rang nyid phebs pa'i tshe/ mdun gyi nam mkhar sprin chol le ba

'khrigs pa'i khrod na/ mgon po'i sku thog so gang tsam gzi brjid dang ldan pa zhig zhal mngon sum du gzigs te/ mgon po'i zhal nas ha ha dang hU~M hU~M gi sgra dbyangs dang
bcas pa'i brag cha rgyab tu 'phos pa 'dra ba'i skad tsher tsher ba gcig gi ngang nas chos 'di'i bdag po sngar yang nged rang gis byas/ da rung nga rang gis byed zer ba'i
sgra lhang lhang pa gsan pa byung pa dang / yang snga mo'i dus skyed lhas su rdo ring pa'i drung du dpal mgon zhal bzhi ba'i rjes gnang zhus pa'i tshe/ rje nyid kyi sku'i
mdangs na bza'i kha dog sogs mthing gar gzigs shing / khyad par ye shes dbab pa'i bar la bar snang nas mi rkang gi sgra shin tu gsal ba dang / phun sum tshogs pa mnga' ba
gser gyi ri bo 'dra/ / kyi bkra shis kyi tshigs bcad dbyangs dang bcas nas sgrog pa gsal bar gsan 'dug yang lan cig dpal mgon gyi gsung bsnyen mdzad pas/ thog mar cung
zad 'tshub pa'i rnam pa

dang / rjes su gzigs snang la bar snang nas gos chen lcags nag gi phod ka chen po gyon pa zhig gis phu rung gi sbubs nas lag pa chen po gcig yang yang ston pa sogs byung ba
yang chos skyong gis dngos su rjes su bzung ba'i cho 'phrul du snang la/ yang 'khrul zhig bka' bzhi ba chen po mjal ba la rje nyid kyis phebs pa'i skabs shig de'i sngon
tsam du rje bka' bzhi pa'i gsung gi chos rje tshar ba khong 'phral du 'byon gyi yod pa 'dug zhal bzhi pa 'khor bcas snga 'gros kyi tshul du byon byung zhes gsungs pa byung
pa dang / yang skabs 'gar/ de ring rje tshar pa la bya ba khag che ba zhig yod pa 'dug zhal bzhi pa khong brel gyin 'dug gsungs pa sogs thol byung du bka' phebs pa zhig
yod 'dug cing / yang lan cig rje bka' bzhi pa dang mjal ba'i tshe/ gsung las rin po che pas bo dong du mgon po'i zab chos shig mi mang rab cig la

bshad yod pa 'dra/ pu tra 'di cung zad mi dgyes pa'i tshul ston pa zhig 'dug pas rtsub 'gyur 'dra byung dogs 'dug go gsungs pas/ lam bar du chibs pa g.yang la lhungs nas/ rje
nyid kyi sku la skyon med pa grog khar bzhugs shing / grog gting gi rdo zhig la chibs pa'i rmig rjes byung bas/ de dus kyi slob ma rnams grub rtags 'jog pa'i snyad kyis
de bzhin du bstan par 'dug zer bar byung zhing / slar bskang bshags rgyas par mdzad pas/ las mkhan chen po thugs rab tu dgyes pa'i rtags khyad par can brnyes pa dang /
yang lan gcig skyed lhas kyi sum cu rtsa gsum du dmigs yul zhig la ched du gtad nas rje rdo rje 'chang gi man ngag g.yul las rnam rgyal bzhin gyi las sbyor mdzad pas/ zhag
'ga' nas bsgral bya de pu tras dngos su khrid byung ste/ las 'di bzhin bsgrubs yod pas/ gtang rag tu bskang gso zhig 'phral du gyis zer byung bas/ pu tra'i sgos kyi bskang
gso khyad

par can 'di yang de dus gsung rtsom mdzad pa yin la/ yang lha mo 'dod khams dbang phyug ma la las bcol nas/ bla ma'i sku dgra myur du sgrol bar mdzad pa'i tshul ni/ rje nyid
kyis mdzad pa'i de'i chos skor gyi dkar chag las 'di ltar 'byung ste/ 'di'i chos skor zhu ba kho bos rje btsun rdo ring pa chen pos gtso mdzad bla ma dam pa bcu phrag gcig
la gur gyi mgon po lcam dral 'khor dang bcas pa'i chos skor mtha' dag yongs su rdzogs par thob/ khyad par dpal ldan 'dod khams dbang phyug ma 'di nyid kyi sgos sgrub/
tshogs bdag ltar bsgrub pa/ bka' sdod ltar bsgrub pa/ phyi pa ltar bsgrub pa/ nang pa ltar bsgrub pa la sogs pa ma lus pa thob kyang / sa skya pa'i lugs la lha mo 'di'i
rjes gnang sbags sgrub kyi khongs su mdzad pa 'di ka ma gtogs zur bka' mdzad pa'i srol mi 'dug pa dang / dam

pa'i bsgrub yig tu yum 'khor dang bcas pa bsgrub par bshad pa la'ang ngos 'dzin gsal ba zhig mi 'dug pas/ 'di rnams rtogs par 'dod nas bod na bzhugs pa'i gsang sngags gsar
rnying gi lha mo'i sgrub thabs ji snyed gcig zhus shing / yi ge mtha' dag la brtags pas/ dmag zor rgyal mo dang / lcags phur ma la sogs pa rnams ni khol mo re ma ti'i rigs
su 'dug cing / rje mo re ma ti la'ang brgyud pa so so las 'ongs pa'i rigs mi 'dra ba mang du 'dug pa'i nang nas/ rngog lugs kyi dud sol ma phyi sgrub kyi rgya gzhung bram
ze mchog sred kyis mdzad pa 'di dang / sa skya pa'i lugs kyi lha mo phyi pa mu stegs ltar bsgrub pa'i rgya gzhung bram ze mchog sred kyis mdzad pa 'di gnyis la khyad par
cung zad kyang mi 'dug cing / de bzhin du rngog lugs kyi 'grel pa zhal gdams mar grags pa dang / sa skya pa'i lha mo'i yig chung yid bzhin nor bur grags pa'ang bris bshus

lta bur 'dug sku mdog phyag mtshan yang gzhan khyad par ci yang med pa la/ g.yon gyi phyag dang po'i phyag mtshan shakti'i ngos 'dzin la/ sa skya pa mdung rnon 'dzin pa 'dod/
rngog lugs pa rnams mdung rting gi nang du rma bya'i sgro chun bcug pa lta bu'i 'phang mdung / sor mdung / thag mdung zhes bya ba la ngos 'dzin na'ang don la khyad par
cher mi snang / de bzhin du lha mo gsang sgrub 'di'ang dur khrod dga' ba'i tshal du rnal 'byor dbang phyug birWa pa la lha mo nyid kyis dngos su gnang / de nas shar phyogs
nag po pa la brgyud par 'dug pas brgyud pa'ang 'brel chags shing / 'di pa'i lugs la phyi sgrub dang / gsang sgrub gnyis char la rjes gnang zur pa re mdzad/ sgrub tshul
yang phyi sgrub/ nang sgrub/ gsang sgrub/ yang gsang drag mo rkang thang du bsgrub pa/ dkar mo me long ma/ nag mo stag zhon/ 'khor

yang 'gugs 'dren gsod byed kyi ma mo gsum/ rigs bzhi'i lha mo bzhi/ phra men gdong can brgyad/ ka~M ka ma bzhi la sogs pa bsgrub bya lha dang / sgrub byed man ngag gi sgo nas
ches zab pa'i khyad par ji snyed cig 'dug pas/ 'di'i chos skor zhu bar 'dod pa'i tshe/ sa skya pa'i khrod na 'di'i rjes gnang dang / yig lung sna re tsam yod pa 'dug na'ang
/ gsang sgrub kyi rjes gnang phyi sgrub la sbyar ba dang / chos skyong gzhan gyi rjes gnang gi rgyas 'gebs pa sogs sna tshogs gcig 'dug dwags po bka' brgyud pa'i bla
ma 'dra la brtags dus kyang de lta bu dang / khyad par chos skor yongs su rdzogs pa bzhugs pa mi 'dug pas/ blo kha ma khengs par dka' ba khyad du bsad nas rngog tshang
'og mar grags pa gzhung thar gling gi dgon par phyin/ bla ma dang lha la yid ches dad pa snying nas thob/ gsang sgrub kyi rjes gnang ma gtogs 'di'i

chos skor yongs su rdzogs pa gnas de nyid du thob/ sa phyogs de na rje 'di nyid la shin tu mi gus shing / sku srog gi 'tsho ba 'phrog pa la nye ba'i bla ma'i sku dgra gdug
pa can gcig 'dug pas/ rje nyid la 'di lta bu'i chos skyong 'dug pa la/ dam nyams 'di sgrol ba skabs su bab zhus pas/ khong tsho'ang 'di mchod pa dang / mgon khang gi lha
mo'i lder sku 'di'ang khong tsho ngos la rgyab bstan pa zhig yod pa'i rten 'brel yin nam/ da lta bar ni ci yang gnod pa zhig ma byung / da dung yang ji ltar yong ngam tshe
sngon gyi lan chags 'ded pa zhig yin pa 'dra gsungs thugs yid chad de ba zhig mdzad kyi 'dug pas/ kho bos bdag la 'di lta bu'i bstan srung khyad par can 'di'i chos skor
yongs su rdzogs pa 'bad med du gnang ba'i sku drin bsab phyir/ bla ma'i sku dgra 'di lha mo 'di'i sgo nas bdag gis sgrol bar zhu zhus pas/ de 'dra byung na bka' drin

bskyangs/ gu yangs shing sa phyogs gtsang ba zhig yong ba yod gsungs byung bas/ kho bos de gong du lha mo rkyang sgrub dang / sbags sgrub kyi sgo nas lha mo 'di la bsnyen pa
'bum phrag lnga bcu tsam song zhing / de'i mgon khang gi rngog ston gong mas bzhengs pa'i lha mo'i sku de nyid kyi zhal dang / sku'i gnas rnams su gri khrag dang rang byung
gi khrag gis thig le bkod/ zhal gyi nang dang gtor ma'i gseb tu dam nyams de'i ming yig drag po'i spel tshig dang bcas pa bcug sa rngog gi bla ma brgyud pa'i mtshan
nas brjod de bka' bsgo drag po lan gsum byas pas rang nyid kyang skyi bun pa dang / lha mo'i sku 'dra de'ang sngar las khro zhing / zhal ras nag ngam byas pa 'dra ba zhig
byung / de nub nas lha mo 'di la gtor ma zur pa re bcos ched du 'phrin las drag tu bcol bas/ zhag bdun song ba'i nub drang srong srin po'i rir gnas tshang gcig gi khang
steng du cog bu phub nas bsdad/ srod

kyi gtor bsngos kyi mthar mchod g.yog gis khang pa'i bad steng du thun gtor phul ba'i gtor ma'i gseb nas me stag mtheb rdog tsam zhig chad song ba kho bo rang gis mthong /
de je cher song nas rdza ma tsam dang / mthar khang pa tsam du song ba mchod g.yog gis mthong ba la gzhung gi thad du babs song zer/ de nas ring por ma thogs par mi tshang
de pa la shi chad 'thon bud sogs mi 'dod pa du ma byung nas rjes stong pa gcig byung / brgyud pa 'di las 'ongs pa'i lha mo 'di la drag shul nus mthu 'di lta bu yod pas/
rjes 'brangs rnams yid ches par gyis la nan tan du bsgrub par gyis shig de nas rngog dkyil bdun la sogs pa'i rngog lugs kyi chos skor rnams zhus pa'i rjes su/ brgyud pa
'di pa rang gi srol la lha mo gsang sgrub kyi rjes gnang 'di rngog pa'i bstan pa zin nges gcig la byed pa'i lugs yin gsungs nas gsang sgrub kyi rjes gnang cho

ga shin tu rgyas pa'i sgo nas bka' drin chen pos gnang / de dus kyang lha mo dngos su gtad pa tsam gyi nges shes dang yid ches pa byung / gong gi mngon spyod kyi ltas byung
ba'i rjes nub mang po'i bar sdig pa dag pa'i rmi ltas ches che ba ji snyed cig byung bas/ lam thams cad kyi nang nas lam zab mo bla ma'i rnal 'byor 'di ka zab pa la nges
shes khyad par can me 'bar ba la shing bsnan pa lta bur gyur ces 'byung ba yin la/ yang mkha' 'gro ma rnams kyis mnal lam du bskul nas rje rdo ring pa'i rnam thar mdzad
pa'i tshe/ mthar phyin par nye ba na/ dpal ldan lha mos rnam thar de'i chos bdag mdzad par zhal gyis bzhes pa'i tshul ni/ de'i lo rgyus kyi yi ge rje nyid kyi phyag bris
ma las 'di skad 'byung ste/ kho bo thub bstan dge 'phel na yod pa'i skabs shig rmi lam du zla ba dang po la skyes pho mo mang po 'tshogs nas sgron me khur nas rdo ring kun
spangs pa'i grwa

pa rnams gar song 'tshol ba yin zer nas/ kho bo'i mdun phyogs su yad yud mang po byed pa la/ lan du rje'i grwa pa 'di dang 'di zhes bya ba mang po yod/ nga yang yin byas pas/
'o na rnam thar bshad rgyu yod dam zer ba la/ med pa snyam byed cing shin tu ngo gnong ba zhig la gnyid sad byung bas/ sems mi bde ba snyam byed pa zhag 'ga' byung / de'i
rjes kyi zla ba phyi ma'i nang du nub cig rmi lam na/ bud med snum bag can mang po brag steng gcig na 'tshogs/ khu di ri ri 'dug pa la bltar phyin pas/ de rnams thams
cad yi ge 'ba' zhig 'bri zhing kha mi 'cham pa'i zi re ba byed pa la/ don gang yin lab pas/ bud med rgan mo byad dmar chab pe ba so 'dzar ba gcig na re/ nged rnams kyis
khyed kyi bla ma'i rnam thar rtsom pa yin zer/ khyod rnams la lo rgyus yod dam byas pas/ po ti chen mo gcig 'dug pa la mdzub mo btsugs nas/ 'di phag mo

grub pa'i rnam thar po ti yin/ 'di'i nang nas 'bri ba yin zer/ khyod rnams gang nas yin byas pas/ nga ni slob dpon la wa pa'i dus kyi la ba'i dum bu za mkhan gyi mkha' 'gro
padma'i dra ba can yin/ gzhan gzhon nu gcig la mdzub mo gtad nas 'di sengge'i dra ba can yin/ gzhan 'di rnams phyogs bcu nas 'dus par 'dug zer/ der rjes gnyid sad/ bsams
pas rje bla ma phag mo grub pa'i rnam 'phrul yin pa ni nges can du 'dug snyam pa byung / de nas zhag 'ga' song ba na nub gsum bstud nas rmi lam du 'dre gnan gyi rnam pa
yang yang du 'ong ba zhig byung bas/ 'di 'dra'i rigs ni gu ba rnams la rlung dbu mar 'jug kha ma'i rtags su byed/ mgon po'i rgyud dur khrod nag po nas grib gnon lta bur 'ong
pa dang zhes chos skyong gi rtags su'ang bshad/ gang ltar dge sbyor du bsrangs pas 'dra snyam pa byas pas/ nub bzhi pa'i

rmi lam du sngar gyi bud med de byung nas/ lag tu snag tsha thod pa gang dang / lcags smyug gcig gtad byung nas/ nged rnams kyis gang lab kyang mi go bar 'dug mi gzhan gyi
bla ma'i grwa pas bla ma'i rnam thar 'chos kyin 'dug zer ba'i 'phro la gnyid sad byung bas/ kha sang nas kyi ltas thams cad 'dir 'dus pas/ da sang rang nas rje'i rnam thar
zhig rtsom dgos snyam pa byas nam langs dge sbyor grub nas gnyid zir tsam byung ba'i rmi lam du/ chos khri gcig gi steng nas bandhe gzhon nu zhig gis skyes rabs dpag bsam
'khri shing sgrog kyin 'dug pa/ nyan mkhan yin zer bud med gzhon nu mchor mo mang po glu len/ rkang bro byed kyin 'dug pa rmis/ sang de nas 'go btsugs nas brtsams pas
ma grub kyi bar la rje bla ma lan gsum rmis/ gzhan yang dge ba'i ltas mang po byung / tshar khar 'dod khams lha mo yin

zer ba'i bud med bong bu'i rna ba yod pa gcig gis gtso byas mang po byung nas/ 'di la bka' rgya zhig kyang gyis/ bstan pa nged rang gis bsrung zer ba byung / zhes rje nyid
kyi phyag bris dngos bshus las ji ltar byung ba bzhin bkod pa yin la/ yang rje nyid la dad gus dang ldan pa'i bu slob sbyin bdag tshun chad la/ 'di phyi bar do sogs byang
chub bar du bka' srung rnams kyis srung skyob mdzad pa'i tshul ni/ snga mo'i dus shig gnas gsar pa'i sde pa nam mkha' ba 'da' khar rje nyid spyan drangs te/ re ltos 'chol
ba'i zhu cha phul ba na thugs rje rab tu g.yos pa'i sdig bshags smon lam sogs kyi sgo nas thugs dam skyabs 'og rtse gcig pa dang / lhag par rje rdo ring pa la yus dang
bcas pa'i gsol 'debs drag tu mdzad pas/ nub gcig 'od gsal gyi ngang du rje rdo ring pa byon pa'i gsung las/ sde pa tshe 'das khong bdag chen rdo rje 'chang slob brgyud dang
bcas pa la shin tu mos

pas/ chos skyong rnams kyis 'bral med du 'grogs nas grogs byed kyin 'dug skye ba 'di 'phos nas tshe snga ma'i las kyi 'phen shugs kyis rgya nag gi mtha' 'khob tu ru Ta mo zhig
gi mngal du zla ba bdun 'jug dgos 'dug de nas ma de chos skyong gis bsgral nas/ sde pa khong lcang lo can du gnod sbyin gyi bu bde ldan 'od zer zhes bya bar skye ba blangs
nas phyag na rdo rje'i gsung thos chos thob nas/ khong gi bya ba des 'grub par 'dug khyed kyis 'bad rtsol chen po mdzad na ma de'i mngal du zla ba gcig tsam gyis chog
nyen 'dug gang ltar do nub mjal ba la yong ba yod do gsung ba byung pas/ de'i nub ched du thugs kyi 'dun pa gtad pas tshes bco lnga'i nub mnal lam du sde pa khong sku'i
cha lugs sngar ltar mdzad/ a tsa ra mang pos sku skyor ba'i rnam pa byas nas rje'i spyan sngar slebs byung ste/ bdag tshe 'phos

kyang bla ma rnams kyi thugs rje dang / a tsa ra 'di rnams kyis kyang grogs byas/ ci byas tshabs su song ba'i rgyal ga yod pa byung / bskyed rim gsal zhing gtor bsngo ye ma
chag pa byas/ bdag la phyag rdor gyi bskyed rim gsal 'debs gcig gnang dgos zhes zhu ba gsal bar byung bas/ de dus kyang gsal 'debs mdzad/ sang nangs par nas bzung phyag
na rdo rje'i dkyil 'khor du sde pa de nyid kyi mtshan byang lam ston lan gsum gyi bar du mdzad pas/ re zhig nas rje nyid kyi thugs dam gsal snang la/ bar snang la 'brug skad
snyan po zhig byung ba la gzigs pas/ gzim khang gi logs thams cad 'od kyi rnam pa can gyi nor bu mig gsum pas gang ba shin tu gsal bar gzigs pas/ rje nyid kyi thugs la
sde pa de nyid byang phyogs lcang lo can du gnod sbyin 'brug la zhon pa can/ ming bde ldan 'od zer zhes bya bar skyes nas drin lan

'jal du yong pa yin 'dug pas/ khong gnas skabs dang mthar thug gi phan bde la nges par 'god pa'i yid ches kyi rtags su 'dug snyam du dgongs nas/ rje nyid kyang thugs shin tu
bde bar byung zhes gsungs pa zhal slob rnams kyi gsung rgyun las brgyud de thos so/ /yang rje 'di nyid yar lung pa sengge rgyal mtshan gyi rnam 'phrul yin pa'i tshul ni/
skabs shig mdar brang mo cher bzhugs dus/ rje mkhyen brtse ba sogs phyogs kyi bu chen rnams 'dus nas/ gnyan mgon zhal bzhi pa'i gtor chen gyi phyag len zhu bar mdzad pa
na/ rjes kyang thugs kyis bzung nas/ gtor chen rgyas pa'i phyag len mdzad pa'i tshe/ de'i nub mo nyid kyi mnal dang 'od gsal 'dres pa'i 'char sgo la thog mar rje nyid rtse
gdong yin snyam pa'i lung pa zhig na yar byon pa'i mthar/ khang pa gcig 'dug pa de'i nang du byon pas/ khang pa de'i nang gdan khri

rkang pa can gyi steng na 'bol yug gi rnam pa btings pa'i g.yas ngos na rje btsun rdo ring pa chen po dang / g.yon ngos na chos rje rdo rje gdan pa chen po bzhugs 'dug pa la/
rje nyid kyis phyag phul byin rlabs zhu ba mdzad pas/ chos rje rdo rje gdan pas phyag len mdzad pa sogs che bkur bsam gyis mi khyab pa gnang gin 'dug pas/ rje'i thugs
la rje btsun rdo ring pa chen pos kyang 'di 'dra ba zhig gnang thang ba la snyam pa'i dgongs pa shar/ de nas rje rdo ring pa chen po'i gsung las/ chos rje kha sang nas gar
byon gsungs pa la/ rje nyid kyis bdag gis kha sang nas jo nang pa'i grwa pa 'jam dbyangs sgeg pa zer ba'i gzugs chung nge ba/ jo zhwa gyon pa gcig la chos shod kyin bsdad
lags zhus pas/ chos rje rdo rje gdan pa'i zhal nas/ khyed rdzun ma gsungs/ 'jam dbyangs sgeg pa dang / gnas gsar chos rje gnyis

gcig pa ma yin/ tha dad yin gsungs pa la/ rje rdo ring pa chen po'i zhal nas de gnyis la skyon med/ chos rje tshar pas gsungs pa de sngon gyi dus la dgongs pa yin/ chos rje
rdo rje gdan pas gsungs pa de/ da lta'i dus la dgongs pa yin don la khyad med/ chos rje tshar pa yar lung pa sengge rgyal mtshan du skye ba blangs pa'i dus/ gnas gsar chos
rje 'jam dbyangs sgeg pa yin/ der ma zad chos rjes bsnyel yod pa 'dra/ sngon u rgyan gyi yul du khyed rnal 'byor pa tha wi ra zhes bya ba yin/ rdo rje rnal 'byor ma la
dbang zhus dus rnal 'byor pa sbrul gyi ga sha can de nga yin/ de'i dus khong rang gis gdug pa can mang po bsgral gsungs pa sogs/ chos rje rdo rje gdan pa dang rje nyid la
lo rgyus gsungs pa'i tshul mdzad byung pas/ nyid kyi thugs la gnyis snang mtshan rtog gi dri ma dang bral ba'i

bde chen gyi ye shes tshad med pa 'khrungs shing / sku skye ba snga ma'i tshul la nges shes khyad par can mngon du gyur te/ sang nyin mnal lam gyi tshul rnams zhal slob bu
chen rnams la sgrib med du gsungs 'dug pa 'di lta bu ni/ sngon yang sa skya pa'i snyan brgyud kyi bdag po yar lung pa sengge rgyal mtshan du bsam bzhin du byon cing / slar
snyigs ma'i dus 'dir yang rje btsun gong ma'i man ngag chad du phangs pa rnams kyi bka' bsdu lta bu mdzad pa la cher gtad byon pa yin yang dag pa'i gtan tshigs su kho bos
rtogs shing / mthar gzhan don la dgongs par nye ba na yang / lan gcig 'od gsal gyi ngang du rje btsun rdo ring pa chen po byon nas/ da lta rgya gar lho phyogs na mu stegs
pa'i rgyal po stobs che ba gcig yod pas/ de 'dul du khyed 'gro dgos pa 'dug gsung ba byung ba la zhag 'ga'i bar du rje rdo ring pa nyid la gsol ba rtse gcig tu 'debs
pa mdzad pas/ lan

gcig 'od gsal gyi ngang du nam mkha' la mthong khung lta bu zhig skya lam gyis dod byung ba de na mar 'od kyi spras pa gcig btsugs pa la/ bu mo dmar mo na tshod lo brgyad tsam
lon pa/ rus rgyan chab pe ba btags pa gcig rgyab 'bab kyi tshul du byung nas/ de na re/ rje btsun rdo ring pa chen pos/ khyod 'bod du gnang pa yin/ 'gro 'am mi 'gro zer
ba la/ rje nyid phebs pa la thugs mi spro ba'i ngang nas/ ngas da lo lam 'bras shig 'chad 'dod pa de yang bshad ma tshar gsungs pas/ bu mo de'i gsung las 'o na khong mi
yong ba 'dug zhu'am zer nas spras pa de la rgyab bstan bzhin par 'dzegs song / de'i rjes la spras pa de'ang bsdus pa ltar yal nas/ mthong khung 'dra ba de yang mi snang
bar song bas/ de nas zhag 'ga' nas 'od gsal gyi ngang du rje btsun rdo ring pa chen po phebs byung nas/ mu stegs pa'i rgyal po rgan

pa de shi 'dug gzhon pa de dang khyod la las 'brel mi 'dug pas/ da lan gzhan zhig btang yod/ lam 'bras mgyogs po shod gsung ba gsal bar byung zhing / de nas ring po ma lon
pa stag lo rje 'di yongs grags ltar na dgung lo drug cu re lnga pa'i steng du son pa na ngo mtshar ba'i rtags kyi cho 'phrul du ma dang bcas dag pa'i zhing du gshegs pa'i
tshul bstan pa yin zhing / slob brgyud 'ga' zhig gi gsung las/ dam pa 'di snga mo'i dus thugs dam la bzhugs pa'i skabs shig chos skyong gis sprul pa'i mi ral ba can 'brog
pa 'dra ba zhig gi srung khra zhig phul nas/ sku tshe'i tshad yin zhu ba la/ bgrangs pas bdun cu don lnga byung pa bzhin dgung lo yang de tsam bzhugs pa yin zhes gsungs
shing / gang ltar sku tshe mthar phyin zhabs pad brtan pa 'di ni zhing skyong tsa turmu kha'i tshe sgrub zab mo thugs nyams su bzhes pa sogs kyi dge mtshan las byung bar
kho

bo sems so/ /yang sa lo 'jam pa'i rdo rje'i thugs sras snyigs ma'i dus kyi sa skya pa'i bstan pa'i gsal byed dam pa sngags 'chang chos kyi rgyal po ngag dbang kun dga' rin
chen bkra shis grags pa rgyal mtshan dpa' bzang po de nyid ni/ nges pa kho nar ston pa thams cad mkhyen pa'am khyab bdag rdo rje 'chang chen po dang thugs rgyud gcig gis
bsdus pa yin mod kyang / gdul bya'i snang ngor phyag na rdo rje dang / kun tu bzang po dang / nyan thos chen po kun dga' bo dang / lo tsA ba bai ro tsa na dang / chos rje
sa skya paNDi ta rnams su sprul pa'i sku rim par bstan nas bstan pa dang sems can gyi don mtha' yas pa zhig mdzad de/ mthar shar phyogs mngon par dga' ba'i zhing khams su
de bzhin gshegs pa dri ma med pa'i dpal zhes bya bar sangs rgyas pa'i tshul bstan pa de nyid/ slar yang snyigs ma'i dus

kyi bstan pa nyams ches pa'i skabs 'dir gos dkar lcang los mdzes pa'i sngags 'chang rdo rje 'dzin pa'i skur bstan nas/ dpal sa skya'i sde bstan pa gdung rgyud dang bcas pa'i
thog drangs/ spyi bye brag gi bstan pa yar ngo'i zla ba ltar 'phel rgyas su mdzad pa yin pas/ dam pa 'di sprul pa'i sku yin pa'i gtan tshigs ni/ rje 'dis bla ma rnams la
chos gsan tshul/ dben par sgom sgrub dang gsung bzlas bye bsnyen mang po mdzad tshul/ snod ldan la chos gsungs tshul/ gtsug lag khang mang po'i nyams gso dang gsar bzhengs
mdzad tshul/ gsung rab glegs bam du ma brtsams tshul/ bsgom grwa/ sngags grwa/ bshad grwa sogs btab tshul/ mngon spyod kyi las kyis bstan dgra btul tshul/ 'jig rten gyi
lung khrims bzang po'i rgyun 'cha' ba mdzad tshul sogs bstan 'gro'i don du 'gyur nges pa'i

mdzad pa'i cha shas de dag re re'i phyag rjes la bsams kyang / de kho na sku tshe ril por mdzad pa lta bu'i so so skye bo'i blo'i yul las 'das pa'i ngo mtshar ba'i rnam par
thar pa mtha' yas pa zhig mnga' ba mngon sum du mthong zhing grub pa 'di yin pas/ de dag gi tshul rgyas par shes par 'dod na/ kho bos byas pa'i sngags 'chang nyid kyi rnam
thar ngo mtshar rgya mtsho sogs su blta bar bya zhing / 'dir ni bstan srung dbang po rnams bran du 'khol ba'i tshul sogs gtso bor smos pa mdo tsam zhig bsnyad na/ skyes
chen 'di nyid sku phra mo'i dus kyang mkhas pa rnams kyi yid 'phrog cing dad pa dbang med du skye ba'i mdzad pa rmad du byung ba du ma zhig mnga' ba yin te/ dper mtshon
na/ tshar chen chos kyi rgyal pos/ sngags 'chang bla ma 'di nyid dang mjal bas mi phyed pa'i dad pa thob pa'i tshul ni/ chos rje tshar pa de nyid kyis lcog grwa mdzad nas
dbus phyogs la phebs pa'i

dus/ khong rang gi rnam thar lam yig tu bkod pa las 'di ltar 'byung ste/ de nas rdzi lung du zhag gcig bsdad/ sang nyin dge sding na dpal sa skya'i chos kyis mngon par mtho
ba'i khri la bzhugs pa bdag chen rin po che khri thog pa'i drung bzhugs pa dang mjal/ des snga nas dpon slob 'dris pa lta bu'i nang gtsang zhing thugs 'gol ba bka' lung
bag phebs par gnang / nged rnams la bdag chen thams cad mkhyen pa chen pos mdzad pa'i bla ma mchod chog rgyas bsdus kyi lung / de dang rjes su 'brel ba'i bla ma'i rnal 'byor
'dod zhus ltar bka' drin bskyangs/ sku na phra mo 'di lta bu la 'di 'dra'i lugs gnyis kyi gnang bkod ngo mtshar ba 'ong ba/ nges par 'jam pa'i dbyangs kyi rnam 'phrul
yin pa la the tshom mi za ba 'dug snyam pa'i dad mos dang / sa skya pa'i rmongs zhen gyis blo bde ba tshad med pa byung / byin rlabs kyi rten gnang sbyin sogs yang dag thugs
rjes

bzung / zhes dang / yang lam yig de nyid las/ sprang rgyal khams phyogs med rgyu ba'i tshe/ /yul ya mtshan ltad mo 'di ltar mthong / /shab dge sding chos kyi pho brang na/
/rje sa skya lo tsA sku yi dbon/ /thugs gcig tu 'dres pa sras kyi mchog /khong 'jam dbyangs gzhon nu dngos dang mjal/ /gsung bag phebs kyi bdud rtsi snying la sim/ /chos
lam zab kyi rnal 'byor bka' drin zhus/ /khong skyon bral gyi mdzad 'phrin mthong ba'i tshe/ /nged sa skya pa'i 'dun ma grub 'dug snyam/ /sems dga' spro dad pas mchi ma 'khrug
/zhabs spyi gtsug tu blangs nas smon lam btab/ /ces gsungs shing / dus gnas kun tu skye bo mang po'i dbus su sngags 'chang 'di'i rnam thar gsungs shing / dgyes spro
dang dag snang dad gus dpag med mdzad pa zhig byung 'dug pas mtshon pa'i de dus kyi sa skya pa'i bstan

'dzin thams cad kyis skyes chen 'di'i ngo mtshar ba'i rnam thar rnams kun la ngom pa'i tshul gyis sgrogs pa zhig byung bar snang la/ sa skya pa'i bka' srung rnams kyis dngos
su zhal bstan tshul ni/ byas 'gyur rdo rje'i brag rdzong du sbas pa'i rnal 'byor chen po 'phags chen nyid las/ gur gyi mgon po'i nang khrid zab mo gsan par mdzad de thun
bzhir bcad de thugs dam la rtse gcig tu mdzad pa na/ gur gyi mgon po lha brgyad/ ser nag zangs gri can/ ru 'dren sde bzhi dregs pa'i 'khor dang bcas pa rnam 'gyur sna tshogs
pa dang bcas pa'i sgo nas yang nas yang du gsal bar gzigs shing / 'phrin las thams cad thogs med du bsgrub par zhal gyis bzhes pa yin no/ /zhes kyang thos la/ don gyi
dbang de dag la dgongs nas sngags 'chang nyid kyis mdzad pa'i gur gyi mgon po'i khrid yig chen mo gzhan phan rgyas byed kyi sbyar byang las/

mkhas grub dpal ldan bkra shis kyis spyan tshab pa'i drung du gsan pa bzhin shin tu rgyas shing zhib sed dang bcas thugs dgyes bzhin du gnang nas zla ba gnyis kyi bar la bsgrub
pa gang smin byas pas yid ches dang ldan pa byung ba gzhan gyi gsung rgyun cung zad zin pas kyang brgyan te bris pa lags/ gzhan rnams kyis kyang snying nang gi khrag
lta bu'i gdams pa khyad par can rnams cung nyams len dka' tsam 'dug na'ang snying rus bskyed nas dmigs thun re la zhag brgyad tsam nan tan byas bsgoms na byin rlabs kyi
rtags mtshan gzhan las che bas yid ches 'phral du 'byung ba myong bas grub pa lags/ zhes gsungs pa yin no/ /yang byas 'gyur du sku mtshams la bzhugs pa'i skabs shig nyin
re bzhin gzigs snang la byas 'gyur gyi gzhi bdag klu mo dkar mo dang / bdud kyi rta pa bco brgyad 'khor shin tu mang ba dang bcas pa snga dro lung pa'i mdo la

'gro ba dang / phyi dro phu la 'gro ba gzigs pa na/ snga mor dpal chen pho brang du rdo rje phur ba'i gsung bsnyen mdzad pa'i tshe/ dkar mo nyi zla dang bdud kyi rgyal po 'khor
dang bcas pa gzigs snang la shar ba dang / 'di rnams cha lugs 'dra ba 'dug cing / thugs rgyud kyang gcig pa srid snyam du dgongs nas/ gzhi bdag klu mo dkar mo bdud kyi
rta pa bco brgyad dang bcas pa la bka' bsgo mdzad de/ sgrub sde khyad par can 'di mi nyams shing yun du gnas pa dang / sgrub po rnams kyang bar chad med cing mthun rkyen
'dzom pa dang / bstan dgra gdug pa can rnams myur du tshar gcod pa'i 'phrin las sgrubs shig ces bka' bsgos pa na/ gzhi bdag rnams kyis kyang de ltar du khas blangs par
brten de'i gtang rag tu dmigs nas bsang yig rgyas par/ gzhi bdag klu mo dkar mo dang / /bdud kyi rta pa bco brgyad la/ /'khor dang yang bran 'bum bcas sogs/ /byas

'gyur lung pa'i gzhi bdag bsang / /zhes pa'i tshigs bcad 'di yang 'jug par mdzad pa yin no/ /zhes thos shing / dkar mo nyi zla lcam dral dang / byas 'gyur gyi gzhi bdag 'di
rnams thugs rgyud gcig par 'jam dbyangs bsod nams dbang po'i byas 'gyur gyi gnas bshad dngos grub rgya mtsho las kyang gsal bar gsungs so/ /yang sngags 'chang bla ma 'di
nyid kyis zhing skyong chen po tsa turmu kha'i bsnyen sgrub mthar phyin pa mdzad pa na/ bstan srung gi dbang po zhal bzhi pa nyid bram ze'i gzugs sku mdog bai DUrYa ltar
sngo ba/ zhabs gnyis rol pa'i stabs kyis bzhugs pa/ sku shin tu che bas nam mkha'i khyon gang ba yum chen bzhi dang bcas pa zhig gsal bar gzigs pa de'i snang brnyan ji lta
ba bzhin bri bar mdzad pa ni/ da lta sngags thang chen po'i grwa la bzhugs pa 'di yin la/ yang lha khang chen mo'i yang steng gzim chung po

ta lar bzhugs pa'i skabs shig dge slong rin chen rnam grol zhes bya ba'i sngags 'chang nyid kyi zhabs 'bring pa chen po des gsol ba btab pa'i ngor/ gnam kha'u pa'i gzigs snang
ma ltar zhal bzhi pa zhig sngags 'chang nyid kyis phyag bris mdzad pa na/ de'i rab gnas kyi tshe sku 'khor ba rnams kyi mthong snang la/ a tsA ra mdog sngo ba zhig gzim
chung du song ba mthun grub tu mthong zhing / sngags 'chang nyid kyi gzigs snang la zhal bzhi pa yum chen bzhi dang bcas pa rngam brjid dang ldan pa zhig bris sku la mngon
sum du thim pa'i snang ba byung zhes sngags 'chang nyid kyis thugs sras rgyal tshab dam pa 'jam pa'i dbyangs sku mched la gsungs pa las brgyud de bdag gis thos so/ /yang
po ta la de nyid du bzhugs skabs shig nangs gcig thun gtor phul ba'i rjes su/ grags pa zer ba'i ban chung zhig yod pa des zhabs drung du 'ongs pa na gzims chung gi 'gag
gi skas 'gor/

bud med nag mo ral pas rting pa khebs pa/ lag gnyis spar mo gdengs shing / rkang pa gar stabs kyis 'dug pa zhig dang 'phrad pa dang / ban chung de shin tu 'jigs dngangs pas
cung zad brgyal zhing / de rjes sngags 'chang nyid la de'i tshul rnams zhus pa na/ de la skrag par byed mi dgos/ do nub kyi thun gtor len pa la sring mo byon byung pa dang
/ khyod rang rtsa gsal bas 'phrad pa yin/ nyes skyon gtan med ces gsungs par grags shing / yang byas 'gyur du sku mtshams yun ring mdzad pa zhig gi skabs/ gzim phug gi
sgo 'gram na pu tra nyid rgyun par bzhugs pa zhig 'dug pa la/ sngags 'chang nyid kyi gsung las/ 'dir pu tra rgyun par bzhugs kyin 'dug pas logs bris shig byas na legs par
'dug gsungs nas/ bdag nyid chen po rang gis las mkhan chen po'i sku phyag bris su mdzad pas/ pu tra

nyid de la dngos su thim pa yin zhes 'jam pa'i dbyangs sku mched kyi gsung las thos so/ /yang dben gnas de nyid du sngags 'chang yab sras dpon slob nyung shas shig gis mgon
po drug cu pa'i gtor bzlog cig mdzad pa'i tshe/ kyai bos so'i bskul tshugs pa na/ phyag g.yog las dag pa gnyis kyi mthong snang la/ byas 'gyur gyi bla brang nub kyi nam
mkhar mi nag dung lo can gnyis gros byed pa'i tshul gyis/ nged rang tsho thog mar rin spungs la phyin/ de nas lha sa rdzong la phyin pa drag pa 'dug zer ba mngon sum du mthong
zhing / de dus dbu zhwa zhwa nag gi tshab tu tsa ru nag pos nang byas pa'i dbu zhwa chung ngu zhig phyir slog tu bzhes pa la kha btags nag khra'i sked chings dang bcas
pa zhig mdzad pa yin zhes kyang thos la/ gzhan yang zhing skyong dur khrod kyi bdag po yab yum yang gar 'cham dang bcas dam nyams lha sa rdzong pa la mngon spyod kyi
las mdzad pa gzigs snang la shar ba bzhin/ da lta rdo rje phur pa'i sgrub mchod

kyi skabs dgra bgegs grub kyi 'cham dang bstun zhing skyong yab yum gyis lingga la 'gugs 'dren mdzad pa'i 'cham stabs 'di yin zhing / yang sngags 'chang 'di nyid kyis sgo rum
ye shes mgon po'i drung du shA sa na 'bum phrag bzhi dang / gnas gzhan dang gzhan dag tu yang gur gyi mgon po'i yi ge bdun ma bye bsnyen thengs gnyis kyi bar du mdzad
par brten/ dpal sa skya'i bzhi thog bla brang gi mkha' spyod phug tu bzhugs pa'i skabs shig gzigs snang la/ gur gyi mgon po'i sku shin tu che ba ro gdan dgu brtsegs steng
na za 'og gi ber dgu brtsegs gsol te 'gyings pa'i stabs kyis bzhugs pa/ nyi ma 'bum gyi gzi brjid 'bar ba zhig mngon sum du gzigs pa dang / bse 'bag nag po 'phur shes nyid
la dus rgyun par mi dang mi lab pa'i tshul gyis bka' bkyon dang / bka' bsgo 'phrin 'chol spel mar mdzad pa

dang bcas/ rje nyid kyi dbu zhwas bse mgon chen po'i zhal gdong gi rdul rnams phyi bar mdzad pa yin zhes sngags 'chang grags pa'i mtshan can gyi gsung las yang yang du thos
shing / yang sngags 'chang bla ma nyid sku 'khor nyung shas dang bcas byas 'gyur rdo rje brag rdzong du phebs nas/ bdag chen blo gros rgyal mtshan gyi thugs dam phyag bris
ma'i mgon po bzhugs pa'i bla brang nub kyi gzim chung du sku mtshams yun ring mdzad nas/ dam nyams lha sa rdzong pa la dmigs pa'i las sbyor mthar phyin par mdzad cing
/ de skabs rdzas gsang ba mal 'og gi gnad kyi man ngag zab mo phyag bzhes mdzad pa yang / da lta mig yod kun gyi spyod yul du gyur pa de yin la/ de dag dang dus mtshungs
par byas 'gyur gyi bla brang shar gyi mgon khang gi gur gyi mgon po'i sku ngo mtshar can 'di yang lha sa rdzong pa la dmigs nas gzungs gzhug 'phrin bcol sogs zab rgyas dang
bcas gsar bzhengs su mdzad cing / de'i skabs su mgon po'i

lder sku bzhengs tshul gyi yig cha khyad par can 'di yang mdzad pa yin te/ de nyid kyi mjug tu/ bla ma dam pa rnams kyi zhabs rdul spyi bos gus pas len pa sa skya pa ngag gi
dbang po kun dga' rin chen gyis/ rje btsun gong ma rnams kyi byin gyis brlabs pa'i gnas dben pa'i ri khrod byas 'gyur rdo rje'i brag rdzong du rdo rje nag po chen po'i
sku bzhengs pa'i dus yid ches pa'i rten 'brel du ma byung ba dang / phyag len gyi bsgrigs chags 'di rnams kyang gsal bar blo la shar nas sug bris bgyis pa 'di la nyes pa'i
tshogs mchis na bla ma dang mkha' 'gros bzod par mdzod las/ 'di la brten nas bstan pa'i dgra bo thams cad tshar bcad nas sa skya pa'i bstan pa rnal ma mi nyams shing gong
nas gong du 'phel ba'i rgyur gyur cig ces 'byung bas so/ /yang snga mo'i dus sprul pa'i lha khang chen mo'i steng gi mgon khang khyad par can 'di gsar bzhengs su mdzad
pa'i tshe/ gong dkar ba sprul

sku sbyin pa rnam rgyal gyis lha khang chen mo'i thigs khang du gur phub nas/ mgon po chen po'i ru shing dang spen 'dzugs la 'jim pa phal cher g.yogs grub mtshams glo bur du
rlung dmar chen po langs te/ gur bsgyel zhing las bya byed dang bral bar gyur pa'i tshe/ sprul sku nyid kyis sngags 'chang chos kyi rgyal po la de'i tshul rnams zhus pas/
bdag nyid chen po nyid thugs 'ur nyams dang bcas 'phral du phebs te/ gzim chung gi mdo'i g.yab steng nas dkar gong zhig bsnams te/ mgon po'i skya bzo phal cher grub pa
de la bsnun pa gnang song bas/ skya bzo'i sku'i nu ma g.yas pa'i 'og tsam du thim gyis song zhing / de mthun gsung las/ nga sa skya'i sde gog po 'di 'dzin pa dang / gtsug
lag khang khyad par can 'di dam nyams tsho'i lag tu mi 'khyar ba'i phyir/ mgon khang zhig bzhengs bsam pa la/ nag bgrad khyod gtor ma bza' yi sdod pa ma

gtogs/ rlung po 'di tsam bsrung ba'i nus pa yang med pa e yin zhes gsung shugs chen po dang bcas bka' stsal pa na/ de ma thag rlung dmar thams cad rang zhir gyur cing / dus
de nas bzung ste mgon khang nam grub kyi bar la rtsub 'gyur gyi rnam pa cung zad tsam yang ma byung ba yin no zhes thos la/ yang rje btsun gong ma'i phyi rten 'bum steng
chen mo'i zhig gsos gnang dus sngags 'chang nyid zug rgyab kyi tshul du phebs pa'i skabs nyin gcig gi tshe skyes pho mo las byed mi brgya lhag tsam tsha bzhes la 'bum steng
rang gi skor lam byang ngos na yod pa'i skabs/ de nyid kyi byang phyogs kyi spyi khang gi 'gram cag chen mo zhig yod pa glo bur du zhig nas/ der 'tshogs kyi skyes pho
mo thams cad ci bya gtol med du gyur pa'i tshe/ sngags 'chang nyid kyi gsung chen pos/ bla ma la gsol ba thob ces gsungs byung pas

de'i mod la sa rdo thams cad bar snang la 'thor nas 'bum thang gi shar nub dang lho phyogs kyi skor lam sogs su slebs te/ las mi thams cad nyes skyon las grol bar brten kun
kyang ya mtshan du gyur pa'i skabs/ sngags 'chang bla ma nyid kyis gzigs rtog la phebs pa na/ sa rdo rnams kyi khrod nas shing leb ring thung khru gang tsam zhig gi ngos
la/ shing brkos legs po rang min pa'i yi ge dbu chen phral le ba gsal po min pa zhig 'dug pa la/ sngags 'chang nyid kyis 'di legs par khrus shig gsungs pa bzhin/ sku 'khor
ba rnams kyis legs par bkrus nas yi ge de nyid bklags pas/ da lta'i zug rgyab pa 'di ni mahA kA la'o/ /zer ba 'dug pa bdag nyid chen po la de'i tshul zhus pas/ he he de
nga la zer ba yin pa 'dra zhes gsungs pa de dus kyi skye bo kun la rlung ltar grags pa yin la/ yang sgo rum gzim spyil dkar po'i zhig gsos

kyi skabs/ lan cig tho rangs kyi cha zhig la sngags 'chang nyid kyi gzigs snang la/ bse 'bag nag po 'phur shes sngags 'chang nyid kyi drung du byon te/ da ni nga la bcos ka
byed ran par 'dug pas lus yon po 'di khar ma zhog pa shin tu 'drongs par 'chos shig ces gsungs pa zhig byung bas/ de'i nangs par sngags 'chang nyid kyis sgo rum gzim spyil
dkar por byon te/ bse mgon chen po'i sku la gzigs pa na/ snga mo nas yod pa'i sku 'bag g.yas phyogs su cung zad yo ba de/ slar cher song 'dug pa dang / snyan shal g.yon
pa la yang snga mo nas chag grub cung zad 'dug pa de rnams 'chos dgos par dgongs nas/ de ma thag gzim spyil dkar po nyid du mgon po'i ljags bsnyen kha gso zhag bdun mdzad
de/ gzhan gyi snang ngor phyag legs par bsil nas/ bla ma gong ma'i dam rdzas ril bu dang / rten 'dam

dpe grags ma sogs byin rlabs kyi phung po ma lus phyogs gcig tu bsdus pa la/ bla ma gong ma'i sgrub chu dang / ched gtad bsgrub par mdzad pa'i gzungs chu sogs kyis legs par
sbyar te/ sngags 'chang nyid kyis phyag bzo mdzad nas bse mgon chen po'i snyan shal g.yon pa'i nyams gso legs par mdzad rjes/ phyag gi 'phrul sogs la gzigs pa na/ shin tu
yun ring pas gsang thag sogs nur nur por gyur te/ sngon gyi bsgrigs mtshams sogs dang ha cang 'grig pa mi 'dug pas/ gos dar gyi bsgrim bu bzang po sogs gang 'tshams kyi
thabs mkhas kyis zhabs tog mdzad pa na/ 'on kyang snga mo'i skabs bzhin gyi bsgrigs mtshams rnams dang shin tu 'grigs par ma byung pa nas/ da ji ltar bya snyam du dgongs
pa'i tshe/ de ma thag khrog sgra shin tu che ba zhig byung ba na/ sku 'khor thams cad ha las te krab sgo'i phyir bros par gyur cing / bdag nyid chen

pos gzigs pa na bse mgon chen po rang nyid kyis phyag gnyis dkrug cing thugs kar steng 'og tu ma bsgrigs rang 'grig tu byung bas/ sngags 'chang nyid thugs lhag par dgyes par
gyur cing / sku 'khor ba rnams kyang mchog tu ngo mtshar du gyur pa yin no/ /'di'i tshul rnams sngags 'chang nyid kyis ye shes mgon po la che brjod kyi gsung mang po dang
bcas yang yang bka' stsal pa yin no/ /zhes 'jam mgon grub pa'i dpa' bo dbang po'i mtshan can gyi gsung las thos pa lags/ yang bzhi thog mgon khang gi zhig gsos kyi skabs/
de dang dus mtshungs par rta jag par grags pa'i ngan pa 'ga' zhig gis bla brang gi ba phyugs rnams bsam gling dgon par yod pa jag pas khyer ba la/ sngags 'chang nyid
thugs 'khrugs te bzhi thog mgon khang du byon nas/ byang 'dul mgon po'i sku la phyag mdzub bsnun zhing / khyod chos skyong

mi byed par zan skyong rang byed pa e yin/ dpon byang pa 'di la khrims med pa dang / dam nyams rta jag pa 'di rnams ngan lang shor bar brten/ rang re sa skya pa'i sgo 'gag
gi phyugs kyang mgo mi thon pa 'di 'dra dpe la srid pa e yin/ khyed rang da res kyi mi ngan de tsho la 'phral du rtags mtshan byung na/ gtang rag tu sma ra dang smin ma sogs
la gser shog cig ster ba yin/ de min gtsang po'i phar ga la skyur gtong ba yin no zhes mi la mis lab pa'i tshul gyis bka' bsgo mdzad pa na/ de'i nub mo gdan sa chen po'i
sde khrod nas btso chen po zhig nub phyogs su song ba kun gyis mthong zhing / de dang mthun par rta jag pa rnams la mi 'tshams pa'i ltas ngan sna tshogs byung bar brten/
phyugs ma rnams zegs 'thor med par bshags pa dang bcas slar phyag tu 'bul bar byung ba na/ sngar gyi zhal bzhes bzhin byang 'dul mgon po'i zhal rgyan dang spyan rmis
kyi gser shog 'di yang de dus

gnang ba yin no zhes kyang thos la/ yang kha'u skyed lhas kyi mgon khang zhig gsos kyi skabs/ brag sgo chen mo'i brag dang rtsig pa cung zad lug byung pa la/ sngags 'chang
nyid kyi gsung las/ sa rdo 'di rnams phyir gcig kyang ma gyar par gyis shig ces gsungs nas bla brang du phebs dgos shig byung ste/ yug gcig bzhugs nas slar mgon khang du
phebs 'phral rdo rnams la gzigs pa'i tshe/ gsung las/ rdo 'di dag gi khrod na ngo mtshar rmad du byung ba'i rten rdo zhig yong rgyu yin pa mi 'dug pas/ khyed las mi zhig
gis phyir bskyur bar 'dug gsungs nas/ mgon khang de nyid kyi skar khung nas gzigs pa na/ ji ltar bka' stsal pa bzhin/ las byed zhig gis rdo phal pa zhig dang nor nas phyir
chu rong rang du bskyur bar brten/ rten rdo de nyid zam pa'i 'khris kyi chu 'gram na 'od zer khrom me 'dug pa dpon slob der yod

kun gyis gzigs pa'i tshe/ sngags 'chang nyid kyi gsung las/ 'o rten rdo khyad par can de ma gi yin pas yar spyan drongs la sku khrus gyis shig ces gsungs pa bzhin/ de ltar
bgyis pa na rdo de nyid kyi tshad 'bo zan las che ba tsam pa'i ngos gcig la chos 'byung gru gsum dbus su che ba gcig dang / phyogs bzhir chung ba re re ste lnga tshom du
'dug pa'i dbus ma'i nang na bram ze'i gzugs can sku shin tu gsal ba dang / phyogs bzhi'i chos 'byung gi nang du yi ge bhyoHyig re shin tu gsal bar 'dug pa bdag nyid chen
po'i dbu thog tu bzhes shing / 'di ni brag sgo'i rten rdo dngos gzhir 'dug go zhes gsungs nas/ slar yang brag sgo'i nang du bzhugs su gsol ba yin no zhes thos shing / 'di
yang bdag nyid chen po nyid gnam kha'u pa chen po'i sku'i sprul pa yin par don gyi zhal gyis bzhes pa'i sngon gyi skye ba dran pa'i rnam par thar par snang ste/ brag sgo'i
rdo khyad par can de nyid 'di ltar bzhugs so zhes pa'i yig

tshang rnying pa dang snyan brgyud sogs gang yang med pa sngags 'chang nyid kyis rang ngo mkhyen pa'i tshul gyis ngos 'dzin dang zhabs tog mdzad pa 'di nyid kyis shes so/ /'o
na sngags 'chang nyid rje btsun dang / sa paN sogs kyi rnam 'phrul yin par grags pa dang / 'dir gnam kha'u pa'i sku'i skye bar bshad pa mi 'gal lam snyam na/ 'gal ba med
de/ bla ma de gsum ga sprul gzhi 'jam pa'i dbyangs nyid yin pas thugs gcig gis bsdus pa yin pas so/ /yang nang so pu tra khang gi zhig gsos dang / gsang ba'i las mkhan
chen po'i sku brnyan gsar bzhengs mdzad skabs/ de dus pu tra chen po dngos su gnas pa'i zangs chen khrag mtsho ma bkra shis 'od 'bar du grags pa 'di nyid mgon khang gi shar
nas nub phyogs su spyan 'dren mdzad pa'i tshe/ thog mar zangs kyi chu phal cher gtsang chab la spyan drangs nas/ de nas sngags 'chang nyid kyis sku 'khor ba rnams la
byin rlabs ril bu re re gnang nas/ da

zangs 'di nub tu drongs shig gsungs nas de ltar byas pa na/ mgon po bsam grub zer ba'i skye bo zhig gis byin rlabs ril bu ma zhus pa zangs 'degs pa'i las grogs byas pa na/
de ma thag sna khrag chu bo'i rgyun ltar brdol nas shi la khad pa byung ba'i tshe/ sngags 'chang nyid kyis pu tra la bka' bsgo mdzad pas nyes pa las grol zhing / de nas zangs
chen chab gtsang mas bkang ste/ mgon khang gi nub phyogs der bzhugs su gsol nas sngags 'chang nyid kyis rab gnas mdzad pa'i tshe/ dam can mon bu pu tra nyid dgyes pa'i
rnam 'gyur du ma mdzad cing zangs nyid la mngon sum du thim pa'i gzigs snang ngo mtshar can byung ba yin no zhes thos la/ dus phyis kyang grub mtha' mi gcig pa'i skye
bo sogs mgon khang der lhags pa na/ zangs chen 'di nyid kyis rtsub 'gyur sna tshogs bstan pa'i lo rgyus kyang yod mod kyi/ 'dir ma spros la/ zangs 'di la snga mo zhig sngags
'chang nyid kyis nyams gso mdzad

pa'i tshe yang / las mkhan gyi sprul pa'i bal po shrI dznyA na zer ba zhig glo bur du byung nas/ zangs kyi nyams gso grub ma thag bal po de gar song cha med du gyur pas/ las
mkhan gyi sprul pa zangs nyid la thim pa yin yang dag go zhes grags shing / mdor na dam can mon bu pu tra nyid sngags 'chang bla ma nyid dang 'bral med kyi tshul du bzhugs
nas rnam 'phrul sna tshogs pa ston pa dang bcas 'phrin las rnams bsgrubs par nges te/ skabs shig thugs sras rgyal tshab dam pa sngags 'chang grags pa'i mtshan can la/
nyid kyi sku 'bag khams gsum zil gnon gnang ba'i dus su/ 'di la pu tra nyid gtor ma len pa'i zhor la dngos su thim pa yin pas rtsis che bar gyis zhes gsungs pa sogs rgyu
mtshan mang du snang ngo / /de nas mgon khang gi zhig gsos phal cher grub cing / pu tra chen po'i sku'i skya bzo tshar ba na/ sngags 'chang

chos kyi rgyal po dpon slob rnams dge sding phyogs su khor tsam phebs pa'i dgongs gtad gnang ba'i tshe/ de'i nub mo bdag nyid chen po nyid kyi gzim chung lhun grub pho brang
gi gzim sgo dang shugs sgo sogs brdungs shing skad sna tshogs ston pa'i rjes su pu tra chen po nyid dung long skya khrol le ba dang bcas sngags 'chang nyid kyi drung du
thal byung nas/ nang so'i pu tra'i sku la rtsi tshon rab gnas sogs mi mdzad par rang 'di gar 'jog pa yin nam zhes pa la/ da lta mtshal sogs stabs bde ba med pas/ dge sding
'khor nas byed rtsis gsungs pa la/ yang pu tra na re/ mtshal gyi tshab rdo btsag la mdzad pa zhu zhes zhu ba na/ 'o na de bzhin bya yi gsungs nas/ de'i nangs par snga
bar gdung sras 'jam pa'i dbyangs sku mched dang / sprul sku mgon po tshe dbang sogs zhabs drung du 'bod par mdzad de/ mdang nub mo nged la snang tshul 'di bzhin byung bas/
dge sding phyogs su 'gro ba'i sngon la nang so

pu tra khang gi tshon rtsi rab gnas sogs thams cad mthar phyin grub pa legs pa 'dug ces gsungs pa bzhin myur du grub par mdzad pa yin no zhes thos la/ yang sngags 'chang nyid
kyi thugs sras 'jam pa'i dbyangs dbang po'i mtshan can dgung lo drug bzhes shing / yab rje sbas pa'i sangs rgyas 'khrungs ma thag pa'i phag lo 'das nas byi lo gsar du
shar ba'i skabs der g.yas ru byang ba'i dpon rigs mdar gdong gnyis 'khrugs par gyur te/ de dus gdong dga' bas sa skya pa la rgyab bzhengs dgos pa'i snyan 'bul zhus kyang
/ spyi mchod yin pas skabs su mi bab gsungs nas/ mngon gyur chen po ma gnang zhing / 'on kyang sngags 'chang chos kyi rgyal po dpon slob rags bsdus shig mdor mar phyag phebs
te/ ka drug ma'i spe 'ur gdan chags nas/ mgon po'i gtor bzlog cig sgrub par mdzad pas/ de dang dus mtshungs par dpal sa skya'i sgo rum ye shes mgon po'i mgon khang du

sa srab rib cig la sku gnyer gyis bskang gso gtor bar phyin pa na/ mgon khang mdo'i 'brong gsob kyi 'og der/ mi 'ga' re gleng mo byed pa lta bu'i/ dam nyams stag sna 'dzom
chen kho zer ba'i tshig ris gsal ba la/ gzhan go min mi go min gyi lab rdzi dar dir mang po dang bcas thag sgra shin tu che ba zhig byung bas/ lan cig sku gnyer gyis phyir
bros shing / slar grogs dang bcas blta bar phyin pas/ 'brong gsob kyi 'og der spyan gzigs kyi ral gri shin tu bzang ba zhig bskyur ba'i 'khris na/ shog bu la khrag gi yi
ge 'dza' 'dzog mang po bris pa zhig 'dug pas/ de dag khyer te rgyal yum sku mched la gnas tshul byung ba rnams phul bas rang res mi shes/ zhabs drung rang du 'bul mi btang
ba 'thad gsungs nas/ ral gri khrag yig dang bcas pa sngags 'chang nyid kyi drung du phul ba/ 'byor ma thag shog bu khrag yig can de la gzigs nas/ sngags 'chang nyid kyi
gsung las/ nged la bse mgon chen pos lung bstan gnang bar 'dug da lam gyi gdong dga' ba'i dpung 'di/ stag sna dang gzhis chen brgyud nas 'jug rtsis yin 'dug kyang / de
bzhin byas na mi legs/ mang mkhar brgyud pa rang legs zer ba 'dug pas/ de bzhin gyis shig pa'i phebs sgo stsal pas/ gdong dga' bas kyang bka' bzhin bsgrubs pa na/ sngags
'chang nyid kyi

mthu rtsal gyis mdar gdong gnyis kyi dpung gi mtshams nam mkha' sngo bsang nge la glo bar du sprin nag 'dus te thog 'brug gi sgra rgyun mi chad sgrog pa dang bcas ser ba chen
po babs pa'i rkyen byas/ mdar pa'i dmag rnams 'ur langs te skad cig la byer bar gyur nas/ gdong dga' ba'i phyogs kyis g.yul rgyal dpe med lon te/ mdar gzhung gi skye bo
rnams kyi phyi nang gi dngos po thams cad gdong dga' ba'i dmag mi rnams kyis hab thob tu khyer zhing / longs spyod kyi dpal

gyis gya nom par gyur cing / mdar pa'i dmag mi rnams kyis phyir 'khrug pa lta zhog rdzong nang du yang sdod mi chags pa lta bu'i dngangs skrag chen po byung ba sogs de dus
rgyus yod kyi mi rnams kyis ngag nas brgyud de thos shing / skabs der stag sna 'dzom chen gyis sa skya par don med kyi lta log chen po byas par brten/ chos skyong rnams kyis
bka' chad kyis kho rang 'thab bral du song / mgo bo gdong dga' bas sa skya'i sgo rum mgon khang du phul ba dus phyis stag sna pa rang gi spyan gzigs khrab sogs phul nas
mgo bo phyir slog mdzad pa yin no zhes grags la/ dus de nyid kyi tshe dmag gi don ma go 'dras/ mang mkhar gyi rje tshar pa'i dgon pa dmu'i mgon khang la bcom khyer che
ba byung pa na/ tshar pa'i ma chen rdo rje bkra shis kyis/ rang re'i dgon pa ni dmag mi rnams kyis bcom song / mthu yod na da res sa skya pa mchod yon rnams la rtags thon
pa zhig cis kyang

mdzad dgos/ zhes zhus pas/ rje'i gsung las/ khyod ci zer ba yin/ nged ni mgo bo lus srog gi bdag po 'phags pa 'jam dpal gyi dpe bzhin/ nged rang gi mgo bo gcod kyang sa skya
bdag chen khong rang sku dbang btsan pa yin pas/ 'o skol sa skya pa'i chos kyi sgor zhugs phyin/ rje btsun gong ma brgyud pa dang bcas pa la dam nyams byas nas ci mno ba
yin/ ngas ni mi shes/ khyod kyis yong na gyis dang gsungs pas ma chen rdo rje bkra shis ngo nag du re bsdad 'dug go zhes de dus rgyus can gyi gang zag rdzun mi zer ba dag
gi ngag bgros rnying pa las brgyud de thos pas yid ches pa'i gnas yin zhing / gzhan yang rje tshar chen de nyid/ sa skya pa'i bstan pa bstan 'dzin dang bcas pa la dad
zhen gzhan las che ba zhig yod 'dug pas/ sngags 'chang nyid kyis dpal sa skya'i sde bstan pa gdung rgyud dang bcas pa dar rgyas su mdzad

pa la thugs kyi dag snang chen po'i gsung las/ bdag chen kun dga' rin chen 'di ma byon na/ sa skya pa'i bstan pa 'di grum ze gung med 'dra ba'i mtha' yod kyang dbus med pa
zhig yong nges su 'dug kyang / bdag chen 'dis bstan pa'i khur bzhes pas sa skya pa'i 'phrin las mtha' dbus med pa rgyas pa 'di rang re rnams blo bag dro ba'i tshad yin zhes
yang yang gsungs pa sogs mdor na tshar chen nyid dang / sngags 'chang chos kyi rgyal po gnyis phan tshun so so nas thugs mthong dang / dad pa dag snang 'gran pa lta bu'i
thugs nang shin du dkar ba'i sel med kyi rang bzhin du bzhugs pa yin nges kyang phyis rje tshar pa'i rnam thar byed pa 'dras/ sngags 'chang nyid dang tshar chen thog mar
dge sding du mjal nas dpon slob tu gyur kyang / phyis bdag chen 'dis dmu'i mgon khang bcom pa sogs rje tshar pa la mi legs pa mdzad pa ni/ gzhan gyis mthu bzlog

byas pa dpon slob 'byed pa'i las sbyor du song ba yin zhes bris snang yang / de ni phyogs 'dzin dang ma brtags pa'i gtam kho nar zad pas yid brtan par mi bya'o/ /yang sngags
'chang chos kyi rgyal po dang / grub mchog bsod nams dbang po gnyis yab sras lhan cig dbus phyogs su phebs pa'i skabs shig bde chen chos 'khor du gtor bzlog drug cu pa
zhig gnang ba'i tshe/ bskul mdzad cing bka' bsgo'i gdangs tshugs pa na/ rje btsun nyid sku bong sngar bas nyis 'gyur gyis che zhing / yang zor yang shin tu che ba dang /
mthu stobs kyi zil chen pos sus kyang sku la lta mi nus pa lta bur gyur cing / de dang dus mtshungs par gtso gtor dang pu tra'i gtor ma la me lhab kyis 'bar ba dang / bran
bdud kyi gtor rtse thag sgra dang bcas chad nas rgya mthong la 'phar ba de nyid me phung chen por gyur cing / de las kyang me phung sgo tsam pa du mar byung ste smyug la
phyogs su song ba phyag

g.yog sogs der yod kun gyis mthong bas kun kyang skrag cing ngo mtshar bar gyur to/ /zhes kyang thos so/ /de nas sngags 'chang chos kyi rgyal po yab sras kyis chos 'khor lha
sar phebs pa na/ nangs gcig gi tshe sngags 'chang nyid kyi drung du bsam yas dbu rtse bar khang gi srung ma rgyal po shing cha can de za 'og ber gser gyi thig le yod pa
zhig gyon nas byung ste/ dbu rtse chen mo'i steng 'di la zhig gsos shig mi byed ka med yod pas khyed kyis mdzad dgos/ drung nas ma mdzad na/ da 'di la zhig gsos mdzad mkhan
yong ba med pas/ de'i tshe bsam yas dbu rtse 'di zhig na bod spyi mthun gyi bde skyid la gnod pas/ da lta zhig gsos kyi skabs rang la 'dug zer ba la/ sngags 'chang nyid
kyis kyang / 'o na de ltar bya'o zhes zhal gyis bzhes nas/ de'i sang nyin snga bar bdag nyid chen po yab sras gnyis kas chibs thog khel te bsam yas phyogs su myur bar
phebs pa na/

sbrang lung pa'i mdo der sa ma srib tsam la phebs pa'i tshe/ char mun yang shin tu che ba 'thib pa'i skabs/ 'jam dbyangs dbang po'i mtshan can nyid la/ sngags 'chang chos kyi
rgyal po'i gsung gis/ khri thog pa dpon slob rnams da lta bsam yas su sngon bar la song la/ nged slebs gdong du gtor ma grub par gyis/ rang re rnams slebs 'phral la bskang
gso gtong ba yin pas rtsol ba bskyed pa'i 'byon lugs mdzod/ bar lam la rtog pa zhib po gyis/ 'on kyang lam rgyus la rkang rjes gsum yong ba yod pas/ rkang rjes che ba
gnyis la nges pa cher med/ sor brgyad tsam yod pa de la gtad nas phyin pas 'khrul pa gcig kyang yong ba med do gsungs byung ba la/ 'jam pa'i dbyangs dbang po'i mtshan can
dpon slob rnams kyi thugs dgongs la ci gsungs pa yin nam/ da sa ni srib nas song / char mun 'di 'dra ba rkang rjes ji ltar mthong ngam snyam du dgongs nas

thugs yid the tshom log ge ba dang bcas mgyogs par phebs pa'i tshe/ sbrang mda' nas mda' rgyang gsum tsam gyi sa nas srod chen tsam du gyur pa na/ dpon slob rnams kyis lam
bor te/ res 'ga' ni ri 'gram du phebs yong ba dang / skabs 'gar chu 'gram gyi bye mar bying ba sogs nges med sna tshogs kyis ci bya gtol med kyi rnam pa byung ba'i tshe/
dpon slob rnams kyis sngags 'chang nyid kyi gsung dran nas gsol 'debs drag tu mdzad pa na/ thog mar 'jam pa'i dbyangs dbang po'i mtshan can nyid kyis rkang rjes gsum srab
srib tu yod pa gzigs nas/ slar yang gsol ba drag tu btab pas rkang rjes chung ba de shin tu gsal bar gyur pa'i rjes brtsad nas dpon slob rnams kyis byon pas/ lam la nor
'khrul cung zad kyang med par bsam yas su nam ma phyed tsam la phebs par gyur cing / de nas cung zad song ba na mchod g.yog phyag phyi ba slebs byung nas/ khong gi mthong
snang la rdo mchod thang kha'i 'og tsam

nas mi shin tu che ba gsum song zer nas rab tu 'jigs par byung ba'i snang tshul rnams sngon bgros su phebs pa'i dpon slob rnams la phul zin nas dar tsam song ba na/ sngags
'chang chos kyi rgyal po dpon slob rnams phebs byung ba'i tshe/ 'jam pa'i dbyangs dbang po'i mtshan can nyid kyis sde yangs su phebs bsur phyag phebs te/ dpon slob rnams
phebs lam bde bar byung lags zhes zhus pa na/ bdag nyid chen po'i zhabs 'bring la yod pa'i chos rje rin rgyal dang / chos rje kun dga' bkra shis sogs na re/ nged dpon slob
rnams la dal la gong nas/ 'dir ma phebs bar la me phon chen po gsum kha sprod du bzung nas/ me de dag gi rtsa bar phebs par nye ba na/ 'od je gsal du 'gro ba dang nyin
mo phebs pa bas kyang gsal bar byung zhes gleng gi 'dug pa la/

sngags 'chang nyid kyi gsung las/ he he nged rgan po tsho la ni de 'dra byung / khyed tsho la ji ltar byung gsungs pa dang / 'jam pa'i dbyangs dbang po'i mtshan can dpon slob
rnams kyis thog mar lam stor tshul dang / de nas gsol 'debs mdzad pas/ slar rkang rjes kyis lam bstan tshul rnams rgyas par zhu bar mdzad nas/ bdag rnams rnam rtog rags
pas/ thog mar rkang rjes gsum yong ba yod gsung ba'i dus su ji ltar yong ngam snyam pa'i the tshom tsam byung bas/ de la thugs kyis mi khrel mkhyen zhes zhu bar mdzad pa
la/ sngags 'chang nyid kyi gsung las/ khyed tshan pa 'di tsho la/ kha bla ma la/ yid mi ches pa'i skyon cig ka yod/ nga kha na so 'di ru song nas rdzun lab dogs med/ he
he/ do nub kyi rkang rjes de gsum sngar khri thog pa spun rang la byas 'gyur du ngo sprod byas pa'i ming sring gsum po de ka yin/ 'on kyang rkang rjes de gsum tsam mthong
ba la ngo mtshar rgyu med/ nged lo nyi shu rtsa grangs kyi dus ding

ri phyogs su phyin pa na/ rtsibs ri'i byang ngos de la ltung bshags kyi sangs rgyas so lnga po khra lam me bzhugs pa gsal bar mthong zhing / de'i byang shar gyi phyogs na 'phags
pa klu sgrub dang / sa lo thams cad mkhyen pa yin snyam pa'i paNDi ta na bza' ngur smrig bsnams pa gnyis kyang 'dug cing / yang nged lo bcu gcig tsam 'gro ba'i dus
su phung po ri bo che'i byang ngos la gnas brtan bcu drug po sku re re nas rnam 'gyur ya mtshan can sna tshogs mdzad pa dang bcas pa shin tu gsal bar mthong ba yin zhes sogs
ngo mtshar can gyi gzigs snang byung tshul mang po zhig gsungs nas/ gang ltar pu tra 'dis dus dang gnas skabs kun tu phan btags pa 'dra ba gzhan sus kyang phan pa med
pas/ 'di la rngan pa zhig ster dgos pa yin gsungs nas de ma thag bskang gso rgyas par mdzad pa yin no zhes thos la/ 'di'i gong gi do nub kyi rkang rjes de gsum sngar khri
thog pa spun rang la byas 'gyur du ngo sprod byas pa'i ming sring gsum

po de ka yin/ zhes gsungs pa 'di ni/ sngon 'jam pa'i dbyangs sku mched la byas 'gyur du bdag nyid chen pos pu tra ming sring gsum gyi rjes gnang stsal pa de nyid la dgongs
par gsal lo/ /yang dus lan gcig gi tshe bstan dgra lha sa rdzong pa'i ngan rgyab byang pa bkra shis stobs rgyas pas byas nas 'brog pa brgya dpon smad pa rnams la ngan slob
byas te/ rta jag par grags pa'i 'brog pa rnams kyis rta ru ba dang / ko 'dre ru ba sogs gdan sa chen po la gtogs pa'i sgos rus dang / sa skya'i mi sde'i ba phyugs sogs
dang / chos gzhis so so'i phyugs lug sogs 'khyer bcom nyin re bzhin byas shing / de dang dus mtshungs par mnga' ris rig 'dzin chen por grags pa dang / gshin rje mkhan po
nub dgon par grags pa dang / gzhan yang sngags pa mthu che ba'i rigs mang po lha sa rdzong du bsdus te ngan gtad gyi rigs mang po byed du bcug cing / bdag po bkra shis stobs
rgyas pa rang gis gshin rje tshe bdag gi mchod rten bcas chog thod pa zhal dbye sogs

mthu gtad bung che ba rgyun bsrings nas byas te/ mdor na sgo du ma nas bdag nyid chen po la zhabs 'dren gyi tshogs nus gang thon byas pa na/ sa skya pa la gus zhen yod pa'i
sde dpon rigs la sogs pas 'di bzhin byed par 'dug tshul sngags 'chang chos kyi rgyal po'i drung du zhus pa na/ sngags 'chang nyid kyi gsung las/ kho rang tsho de bzhin ci
byas kyang nga'i ba spu yang g.yo bar mi nus mod/ 'on kyang sde bstan pa gdung rgyud dang bcas pa dang / khyad par chos skyong la yang brnyas par 'gyur ba 'dug pas/ lan
du rtags thon pa rang zhig byed pa yin no zhes zhal bzhes gnang ste/ de nas bzung ste sngags 'chang nyid kyis dgong phyogs bskang gso rgyun pa'i tshe/ zor gtor khrag byugs
pa bzhi re bskang gtor gyi mdun du bshams par mdzad de/ thugs dam drag bskul rnga shon dang bcas pa gnang ba dang bstun nas mchod g.yog pa res mi rkang g.yab dar dang
bcas pa dang / gzhan ma phyag g.yog res gong gi

zor gtor chang phud dang bcas khyer te/ ban gtsang ba bsnyen song rnams la bdag nyid chen po'i gsung gis/ khyed rnams re mos kyis shA sa na 'dren cing sman zhing steng du song
la chang phud 'thor zhing / rkang gling gsum re bus nas/ g.yab dar lan gsum brdabs te zor gtor dgra phyogs su 'phen par gyis zhes gsungs nas zla ba gcig tsam de bzhin
mdzad cing / de nas bdag nyid chen pos sgo rum ye shes mgon po'i drung du las sbyor gyi sku mtshams bdun phrag gsum tsam gnang nas/ de nas mgon khang de nyid du las sbyor
drug cu pa'i gtor bzlog sku rkyang gis bsgrub pa gnang rjes ban gtsang pa sogs dang bcas phyag len gnang nas/ sngar gyi sman zhing steng gi zor gtor bskyal sa de nas 'phen
par mdzad cing / de nas gdan sa'i dus mdos chen mo nyid nub phyogs la zhal bsgyur bar gnang ste/ de yang brgya dpon brang mo che ba sangs rgyas dpa' bor grags pa dpal
mgon zhal la mnga' brnyes pa la brten nas zhal gyi gtor ma 'phen par

gnang zhing / mkhan chen dpal ldan bzang po la pu tra'i gtor ma 'phen par bka' stsal/ gzhan yang bsnyen song nus pa che ba rnams la bdud rgyal dang spyi gtor 'phen par bka'
phebs shing / zor las pa rnams kyis so so'i bsnyen pa kha gso dang / gtor bsngo skabs dmod bcol sogs rang rang gi bsam pa rnam par dag pas kun nas bslangs te gang grub gyis
shig ces bka' gnang bzhin legs par grub pa dang / de nas dus mdos dngos gzhi'i dus su chos skyong gi 'cham mgon spyan 'dren par mdzad pa yang 'phags pas phyag nas gnang
ba hor bzlog mgon por grags pa lcam dral dang / bzhi thog pa mkhas btsun chen pos byang pa ta dben bsgral dus chos skyong gi lung bstan bzhin bzhengs pa'i byang 'dul mgon
por grags pa sogs ye shes pa bzhugs nges pa'i shin tu gnyan pa'i 'cham mgon lcam dral bdun spyan 'dren par mdzad de/ de'i 'khor du ru 'dren gyi tshul gyi skyes pa go
mtshon can rnams dang /

sde'i bud med khyim pa mo rnams lag tu stag dang 'u lu thogs/ ngag tu bhyoHdang dmod mo gang shes 'don bzhin pa dang / gzhan yang dge 'dun tshogs pas sher snying bdud bzlog
sngags pa mang pos drag sngags zlos pa la sogs pa'i zhal bkod dang bcas sngar gtor zor 'phen pa'i gnas sman zhing du phebs te/ dam nyams gnas pa'i sar zhal phyogs pas dpon
slob byin pos pho nya bskul ba'i ring la/ sngags 'chang chos kyi rgyal pos slob dpon padmas mdzad pa'i 'jig rten 'das dang ma 'das kyi chos srung thams cad la bden pa
brdar zhing dmod bcol rgyas pa'i tshig rnams dang / rje btsun gong ma rnams kyi man ngag la brten nas mkhas pa yon tan khris mdzad pa'i drang srong dmod pa'i bskul sogs dmod
bcol drag tu gnang nas/ thog mar zangs gzhong gcig gi nang na mtho gang tsam gyi gtor ma smug rtsi sogs kyis kha ma bsgyur ba'i zor gtor 'dra ba'i rtser nor bu mig gsum
dang / zur la me

ris khyi gzhug ma byas pa bdun tshar zhig yod pa rnams la sgyogs 'phen par mdzad rjes/ gur gyi mgon po'i gtor chen gnang nas/ na bza'i g.yab rdo dang 'phrin bcol mang du gnang
zhing / de bstun zor las so sos kyang dmod bcol dang gtor ma brgyab grub mtshams nam mkha' 'jam par yod pa la/ glo bur du sa skya sde nas 'tshub ma chen po zhig langs
nas zor lam phyogs su song nas lung grog phan thal rlung chen pos khrig 'gags shing / de'i gseb tu nam mkhar bya rog kha gdangs nas dgra phyogs su brgyugs pa dang / sa la
khyi mang po kha gdangs nas brgyugs pa ni der 'tshogs kun gyis mthong ngo zhes thos la/ skabs der sngags 'chang chos kyi rgyal po'i gzigs snang la/ rlung nag 'tshub pa'i
khrod na chos skyong gi pho nya las mkhan rnams drag po'i rngam stabs dang bcas dgra phyogs su brgyugs pa mngon sum du gsal bar gzigs nas/

gtor bzlog grub pa'i bzhugs gral gyi skabs su sngags 'chang nyid kyi gsung las/ bka' srung rnams dgra bgegs la shin tu rngam par 'dug pas/ chos srung rnams la gtang rag zab
dgos par 'dug go zhes bka' stsal gnang bar mdzad la/ de skabs nas bzung srod tho rangs btso brgyug la sogs rtags mtshan mang du byung / de dang dus mtshungs par gong du
bshad pa ltar gyi lha sa rdzong du mthu mkhan 'dus pa rnams la tshogs 'khor zab par bshams pa'i gral gtam la/ mnga' ris rig 'dzin pas/ bdag po bkra shis stobs rgyas drung
dang / lha sa nas khyed zhang dbon sku stobs dang ldan pa'i skabs 'dir/ chu 'go ya gir chos log mkhan 'di tsho med par mdzad dgos rgyur 'dug ces gleng ba na/ dpal rtse ba
dang / mtsho sgo ba sogs dpon rigs thams cad yid ma rangs par mgrin gcig tu/ sa skya pa'i zhal ngo gdung rgyud kyi sar 'thad mi 'thad sna tshogs la brten zhabs 'dren phran

bu yang zhu dgos yong gi 'dug mod/ grub mtha'i cha rgya bod hor sogs thams cad du chos lugs dpal ldan sa skya pa las lhag pa gzhan med ces mkhas grub thams cad mthun snang
grub cing 'gran zla dang bral ba yin/ de 'dra'i gtam ci zer chos spong gi las gsog par 'dug rna ba dgab dgos pa'i gtam yin zer ba sogs thams cad rgyud 'khrugs te gral la
'ur lang dang rdog pa rdeb pa sogs rnam 'gyur sna tshogs byung zhes phyis der 'dus pa thams cad gleng bar grags shing / de nas lha sa rdzong gi mchod yon rnams so sor gyes
te/ mnga' ris rig 'dzin pa byang gi theg mchog gling du brdzangs pa yin no zhes thos so/ /de nas myur bar mnga' ris rig 'dzin pa tshe'i dus byas pa na/ byang pa bkras stobs
pas slob dpon padma'i sku thog tshad ma gcig bzhengs de'i khog tu rig 'dzin pa'i phung po bcug nas kha rin spungs la bstan/ ro'i kha gdangs pa'i nang du khong rang tsho

la gnag pa'i byang pa'i dpon rigs/ rin spungs pa'i zhal ngo dpon blon rnams kyi ming rus sogs dang / rgyal mkhar rtse pa'i zhal ngo rnams kyi ming rus dang / lhag par sngags
'chang chos kyi rgyal po'i mtshan byang 'jug par byas te/ rig 'dzin chen po khong gi kha chems yin zer nas mthu byas pa'i lugs su byas shing bkras stobs pa rang nyid kyi
tshe bdag mchod rten bcas chog sogs sna tshogs byas so zhes thos shing / de de'i skabs nas sngags 'chang chos kyi rgyal po nyid/ chos rgyal bsod nams lhun grub pa sku mched
rnams kyis rgyal mkhar rtser spyan drangs te phyag nas legs par phebs nas/ de skabs su bstan pa dang sbyin bdag rnams la dgongs nas/ rtse rgyal mgon khang du gur zhal
'khor bcas kyi rtag gtor 'dzin gtor yang 'dzugs par gnang ba yin no zhes kyang thos la/ gzhan yang sde srid zhal ngo rnams kyi sku rim du rdo rje phur pa'i gtor bzlog cig
kyang gnang bar mdzad cing / de dus rgyal

rtse li ma lha khang gi g.yab khrar sde srid zhal ngo rnams la pha rol gyi byad ka rbod gtong gi rtags che bar byung bas/ sngags 'chang chos kyi rgyal po la de bzhin gyi gnas
tshul phul ba na/ sngags 'chang nyid kyi gsung las kyang / byad ka'i rtags 'dra shin tu yang 'dug pas/ de la dmigs nas gur zhal la brten pa'i gsang gtor zhig byed pa yin
no zhes bka' stsal nas/ de bzhin bsgrub par mdzad de/ de nas zhag gsum tsam song ba na/ sde srid bsod nams lhun grub nyid sngags 'chang chos kyi rgyal po'i zhabs drung
na bzhugs yod pa'i skabs su/ mgron gnyer bas 'brug pa'i sgar pa yin zer ba gcig sngags 'chang chos kyi rgyal por phyag dbang zhig thugs rje che dgos zhu bar 'dug pa na/
sde srid bsod nams lhun grub pas/ sngags 'chang nyid la 'di ltar zhus te/ sgar pa de skye sa rong lhun rab pa lags shing / gshin rje'i las mtha' ngan sngags 'ba' zhig byed
pa'i

chos rgyal dpal bzang zer ba'i ngan pa zhig yod pa de yin 'dug pa nas phyag 'bul la sku drung du mi gnang ba dgos zhes zhus pa na/ sngags 'chang nyid kyi gsung las/ kho rang
tshan 'di pa dad nas phyag 'bul du yong pa min/ gshin rje sogs la brten pa'i mgo 'jog 'khor lo zer ba'i gzhan gyi tshe dang bsod nams mthu stobs sogs nyams par byed pa
ngan sngags kyi 'khor lo zhig yong bas/ kho'i mgo gtsug na 'khor lo de btags yod pa de'i khar nga'i rab rkang pa/ de min lag pa 'jog dgos rgyu yin pas/ nged la de 'dra'i
rigs kyis glags rnyed pa zhig yin na/ da tsam nged kyi ming gi lhag ma yang sa steng na lus pa med/ khyed rang zhal ngo tsho gtor ma'i mdun du bzhugs la gtor ma la nas 'bru
sogs 'thor du ma 'jug la/ gzhan khyad par med pas btang bas chog gsungs nas/ khong dpon g.yog gsum 'dug pa la/ mjal dar bkra shis kha btags shig phul song ba na/ sngags

'chang chos kyi rgyal pos phyag gnyis kar gyis phyag dbang gnang nas/ dpral ba mthil zhal la thug gi bar gnon par mdzad song pa'i tshe/ sgar pa de shin tu 'jigs shing dpa'
khongs gdong rngul 'dzag cing 'dar zhing dngangs pas phyir thon par gyur cing / de nyid kyi mgo la sngags 'chang nyid kyis bka' stsal pa bzhin gyi tim pa'i thum byas pa'i
bsrung ba zhig btags 'dug go zhes kyang thos la/ de nyid kyi nub mo sde srid bsod nams lhun grub nyid sngags 'chang nyid kyi drung na bzhugs yod pa'i tshe/ thugs dam gtor
ma'i rtse mo chad byung ba na/ de nas cung zad song ba'i tshe tsheg sgra dang me stag khrom khrom byung ba'i mtshams/ gtor ma nas me 'od chad de g.yab khra'i phyir song
ba na/ phyag g.yog sogs phyi na yod pa rnams kyi bsam pa la gzim khang gi nang la me shor bar 'dug snyam nas g.yab khra'i nang du tab tob tu sleb par gyur cing / de nas
me de nam mkhar 'thor

nas phyogs thams cad la song ba der yod kun gyis mthong ba yin no zhes grags la/ de nas thugs dam gsang gtor de nyid nag rtsi shar steng nas gnang ste skabs der sngags 'chang
nyid kyi gsung las/ nged rang mchod yon gyi dgra bgegs rnams la rtags mtshan myur du yong ba 'dug pas/ gtang rag tu sa skya'i mgon khang rnams su thug kha gso ba/ spyan
gzigs/ gtor gsos bskang gso sogs zab par mdzod gsungs shing / de nas sde srid zhal ngo rnams kyis tshogs 'khor rgyas par zhus nas/ so so nas 'bul sgrub bsam gyis mi khyab
pa gnang skabs su sngags 'chang chos kyi rgyal po'i gsung las/ da lam rten 'brel shin tu legs shing / dam tshig mchog tu gtsang bar 'dug pas/ rnal 'byor pa'i lam sgom
pa'i rtags shig 'don pa yin no gsungs nas/ sing sbal chen mo re shong ba'i dngul skyem mda' tshad ma zhig chang gis bkang nas/ dal bus blugs shig ces

bka' gnang nas/ zhal gyen du cung zad gdangs tshul gnang bar/ gzim g.yog pas dngul skyem btegs nas zhal du zhus pa na/ chu sbugs su chu 'gro ba ltar bde bar khyu ru ru 'gro
ba'i ngos dngul skyem gang po zhal du rdzogs par gsol te/ sku la ma bde ba'i nyams sogs gnod pa cung zad kyang med pa/ chab bsang pa tsam yang mi dgos pa sogs rgya gar grub
chen rnal 'byor dbang phyug gis yul khams bco brgyad kyi chang dus gcig la zad par gsol yang myos pa med pa la sogs pa'i rnam thar dang mthun pa'i grub pa'i rtags mtshan
de lta bu mngon sum du ston par mdzad cing / de nas sngags 'chang bla ma de nyid kyis thong lcags su phebs nas/ de nyid kyi mgon khang na sngon bdag chen blo gros rgyal
mtshan pas las sbyor gnang ba'i drag po'i 'brub khrung lingga sngags can mdze thod kha sbyor/ drag po'i thun sogs bcas tshang ba yod pa dang / drag po'i

sbyin sreg gi thab khung sogs dang / bdag chen rin chen de nyid kyi gsol phod re phod/ dbu zhwa zhwa nag bzhugs gdan sogs thams cad da lta'i bar du cha tshang yod pa'i drag
po'i mgon khang khyad par can der/ spyi sgos kyi bstan dgra rnams la dmigs nas bdun phrag gsum du sku mtshams bcad rgya gnang nas/ las sbyor las mtha' btul ba sogs mthar
phyin par gnang rjes su bdag chen blo gros rgyal mtshan pa'i gsol phod re phod/ dbu thebs sogs sku la bzhes pa'i chas gzhug mdzad de/ de'i phyag phyir sde srid bsod nams
lhun grub kyi drung dang / ban gtsang pa'i phyag g.yog dang bcas drug cu pa'i gtor bzlog cig gnang zhing / mgon khang de nyid du rdza sder gnyis su mgon po khro bcu'i gtor
ma mar gyi nor bu mig gsum me ris kyi rgyan cha tsam yod pa cha gnyis byin rlabs mdzad de 'jog pa gnang nas/ 'di gnyis rgyal rtse ba la dgos

khag che ba gnyis yong bas de dus re re 'phangs pas don 'grub par yong gsungs pa'i lung bstan dang bcas 'jog pa gnang zhing / de dag dang dus mtshungs gdan sa chen por drag
po'i las sbyor 'grub pa'i ngo mtshar ba'i rtags mtshan 'di ltar byung ste/ de yang gdan sa nyid na gzhir bzhugs kyi skya ser phyogs mtha'i mi dmangs thams cad kyis mthong
bar/ hor zla gsum pa'i nyer dgu'i nub sa rub pa na/ 'ga' zhig gis mthong snang la gdan sa chen po'i bzhi thog nas byung zer ba dang / la las pu tra khang nas byung zer
ba'i gang ltar yang kun gyis mthong bar gdan sa dan khrod nas btso rdza ma tsam zhig byung nas dal bus lung grog thad du cung zhig 'dug pa na/ de rjes kha'u'i rong nas langs
pa lta bu'i btso snga ma las nyis 'gyur gyis che ba gcig byung nas snga ma de'i rjes tsam du slebs pa na/ de nas sde'i dkyil nas byung pa 'dra ba'i btso shin tu che ba
zhig byung nas dbus ri'i thad tsam du me stag mang po

chad nas phyogs bcur 'thor/ de nas btso gsum po de reg la ma 'dres tsam du dbus ri brgal nas song ba thams cad kyis mthong zhing / dbus ri brgal nas cha gnyis su byas nas/
gcig 'brog la brgya dpon gyi sa cha shrI brag gi rtsa bar babs pas/ brag gas pa'i srub nas khrag brgyugs pas bong chu'i gzhogs gcig khrag mdog tu gyur pa sogs byung zer ba/
sa yul de phyogs nas byung ba'i skya ser thams cad mgrin gcig tu gleng ba byung zhing / slar gdan sa rang nas bsher 'don la phyin pa'i mi sna rnams kyis kyang dngos su
mthong ngo zhes thos la/ cha gcig ngam ring theg mchog gling gi spen bad la phog pa na/ de'i tshe byang pa bkras stobs pas theg mchog gling du sngags pa mang du bsdus pa
rnams dang khyad par bo dong gi sngags pa rnams ngag mthun par/ rngod la'i rtser btso gsum byung nas tshur slebs pa na gcig tu 'gril te theg mchog gling rang gi spen pad
la phog pas/ spen mas

me blangs te tshig pa na/ der 'dus pa'i sngags pa rnams kyis gtor ma dang thun 'dra brgyab/ mdo phran gyi po ti 'dra brdebs pa sogs ci bya gtol med du gyur nas 'dug ces kho
rang sngags rnams kyis dngos su sgrog par gyur cing / phyis sor byang pa'i dpon rigs rnams kyang mgrin gcig tu gleng bar byed ces thos la/ de nas yun ring ma lon par rgyal
rtse nas sde srid rnam par rgyal ba mnga' zhabs chos sde dang bcas pas dmag gi dpung chen bshams te/ sa skya pa'i zhabs 'degs su dmigs nas lha sa rdzong hod 'tshangs kyis
blangs nas gdan sa chen por 'bul sbyor gnang rtsis mdzad de/ dmag rnams mtshan mo kha'u'i zug gu la bton nas dgon pa skyed lhas kyi mdun du slebs pa na/ sgrub sde na
yod pa'i dam nyams dbon po sa nag par grags pa dang / kom 'dre ba dge slong bsod blo gnyis kyis skyed lhas dgon pa'i thod la phyin nas lha sa rdzong du bya btang zhing /
dus

de nyid kyi tshe sngags 'chang chos kyi rgyal po gdan sa chen por ma bzhugs pa'i skabs shig yin pa la brten nas/ lha khang chen mo nyid na rgyal yum sku mched kyi phyag phyir
gdong dga' ba dpon sa dpon du grags pa yod pas/ byang zhen byas nas lha sa rdzong pa'i rgyab tu byang dpung co rir yod pa la mi btang ba sogs kyi dbang las rgyal rtse
nas dpung chen gyis lha sa rdzong la hod 'tshangs gnang ma bde ba'i tshe/ sde srid rnam par rgyal ba'i gsung gis/ dam nyams bsgrub pa de gnyis dang / gdong dga' ba rgad po
de'i byed pa la brten nas bsam pa rdzogs pa zhig ma byung / zhes kyang gsungs par grags shing / skabs der sngags 'chang chos kyi rgyal po nyid slar gdan sa chen por phebs
pa na yang gzhir bzhugs thams cad la dgongs par ma bde ba tsam dang / khyad par gdong dga' ba rnams la sa skyar yong mi dgos pa'i bka' stsal sogs kyang phebs pa yin no
zhes thos la/ 'on kyang der skabs shar ga nas dpung chen gyis bstan dgra lha sa rdzong pa'i 'og tu

gtogs pa thams cad la shing bshu me rgyag 'phrog 'joms sogs tshad med pa mdzad nas dam nyams 'khor bcas 'jigs shing skyi g.ya' ba dang bcas sems mya ngan gyis non par gyur
to/ /de nas lo zla ma 'gyangs par sngags 'chang mthu rtsal can nyid kyis gong du brjod pa bzhin/ bstan srung rnams drag po mngon spyod kyi las la bskul zhing rbad par mdzad
pa de'i mthu stobs kyis g.yas ru byang ba nang 'khrugs pa'i tshe/ bsam 'grub rtse nas sde srid byang pa gzhung gi zhabs tog zhus nas/ bkra shis stobs rgyas pa 'khor bcas
rnams 'phyong rgyas sogs dbus phyogs su gnas dbyung byas shing / byang khang gsar ba sogs phyogs gtogs thams cad kyang phyir phud/ dam nyams lha sa rdzong pa yang sel
'don byas te/ der skabs bsam rtse nas bstan pa'i sbyin bdag zhing shag rdo rjes sngags 'chang chos kyi rgyal po'i drung du zhu 'phrin byung pa la/ byang pa bkras stobs pa
dang / lha

sa rdzong pas zhabs drung de nyid du snga phyir zhabs 'dren stobs ches pa nas/ da lam gdan sa nas kyang lha sa rdzong du dmag 'dren skya 'thor sogs gnang ba skabs thob yin
pas/ de bzhin du gnang dgos zhu ba ltar/ bdag nyid chen pos kyang de dang mthun par bsam pa rdzogs par mdzad cing / de nas lha sa rdzong de nyid lha sa ba rang gi cha zhabs
rang khul nas sa rdal du bsgyel ba'i rdzong ri de nyid du sngags 'chang mthu stobs kyi dbang phyug 'di nyid 'khor rdo rje 'dzin pa'i tshogs dang bcas pas/ bla ma gong
ma'i thugs dam ma'i ye shes pa bzhugs nges pa'i 'cham mgon lcam dral byin rlabs can thams cad spyan 'dren par mdzad nas/ bdag nyid chen po dpon slob rnams kyis mkha' 'gro
chos skyong srung ma mthu rtsal can rnams la/ dam nyams gtan brlag tu thong pa'i gtang rag rgyas par 'bul ba mdzad pa dang bcas/ slad nas kyang ri 'di la skye bo su zhig
gis btsan gnas su dmigs pa'i mkhar 'debs pa byed pa byung na/ sa skya pa'i bka' srung dam can rgya mtsho

'jig rten dregs pa'i tshogs dang bcas pa rnams kyis/ rdzong ri la mkhar 'debs byed po de nyid lo zla ma 'gyang par tshar bcad de zhal du bzhes shig pa'i bka' bsgo 'phrin 'chol
drag tu mdzad de/ de dus kyi bzhes khra'i shog ril de nyid da lta yang sgo rum ye shes mgon po'i zhal gdong na yod pa 'di yin la/ de nas bzung ste lha sa rdzong gi ri
'di la sde dpon che phra su zhig gis mkhar las byas kyang de nyid mthar mi phyin cing / byed pa po rnams la yang myur ba nyid du rtags mtshan drag po mngon sum du 'byung
ba ni ding sang gi skye bo thams cad la rlung ltar grags shing kun gyi kha na rgyu ba 'di yin no/ /de dag dang dus mtshungs par sngon btso babs nas brag gshags pa'i sa phyogs
de nyid du 'brog pa brgya dpon smad pa'i ru pa'i dpon mtshan 'bum du grags pa dang / kun bzang dpal chen gyi bu gnyis dmar bshal gyis myur du 'das shing / de nas bzung
ste gdan sa chen por zhabs 'dren byed pa'i rta jag par grags pa'i

'brog ris thams cad rims nad kyis gtan brlag tu song ba yin no zhes thos la/ mdor na bdag nyid chen po 'di nyid la bsam sbyor ngan par byas pa'i dpon rigs che phra sogs bdud
kyi rigs de thams cad la la rtsa ba nas stong pa dang / kha cig stobs shed nyams pa sogs rtags dang mtshan mas kun la khyab ste/ rang rang gis byas pa'i las kyi rnam par
smin pa rang thog tu smin te snang tshul 'di bzhin du gyur pa rgyal khams kyi skye bo yongs kyi mngon sum gyi spyod yul du grub pa 'di nyid do/ /de ltar sangs rgyas bstan
pa la gnod par byed pa'i gdug pa can rnams drag po mngon spyod kyi las kyis tshar gcod par mdzad pa 'di dag ni gzhan las ches rmad du byung ba'i rnam par thar ba ste/
ji skad du rtsa rgyud brtag pa gnyis pa las/ bstan la gnod par byed pa dang / /bla ma sangs rgyas 'jig pa nyid/ /bla ma thub pa la zhus nas/ /snying rjes gsad par bya ba
nyid/ /ces gsungs shing rdo rje gur

las kyang / gdug la byams pa nyid mi bya/ /zhes gsungs pa ltar/ bla ma dang sangs rgyas kyi bstan pa la gnod pa'i gdug can rnams mngon spyod kyi las kyis bsgral bar ma byas
na/ rig pa 'dzin pa'i dam tshig kyang nyams par 'gyur bar gsungs pa yin te/ gsang sngags snga 'gyur ba rnams kyi rgyud dag las kyang / nyams pa dus su mi sgrol ba/ /de yang
dam tshig nyams pa yin/ /zhes dang / gzhan yang gsang sngags gsar 'gyur ba la grags pa'i rtsa ltung bcu bzhi pa'i gzhung las kyang / gdug la rtag tu byams ldan pa/ /byed
pa de ni bcu par 'dod/ /ces gsungs so/ /des na sangs rgyas kyi bstan pa dang / bstan 'dzin gyi skyes bu dam pa rnams la bdud dang mu stegs la sogs pa nag phyogs la dga'
ba rnams kyis bar chad byed par sangs rgyas rang nyid kyis gsungs shing / de dag bzlog cing gzhom par byed pa'i thabs kyang rdo rje 'chang nyid kyis rgyud sde rin po che
dri ma med pa rnams las

chos skyong ba'i srung ma'i tshogs bsam gyis mi khyab pa zhig gsungs shing / de dag dang 'brel ba'i drag po mngon spyod kyi las tshogs kyang grangs dang tshad med pa zhig gsungs
pa yin pas/ de na blo dang ldan zhing bsnyen sgrub las gsum mthar phyin pa'i skyes bu dam pa rnams kyis bstan pa bstan 'dzin dang bcas pa la gnod par byed pa'i las
ngan can rnams la dngos su mtshon bsnun pa la sogs pa dang / gzhan yang sngags kyi las sbyor dang / mnan pa dang / bskrad pa dang / bsad pa la sogs pa'i 'khrul 'khor dang
/ ngan sngags dang / sman gyi sbyor ba la sogs pa dag gis kyang gdug pa can rnams tshar gcod par bya dgos pa yin te/ gshin rje gdong drug gi rgyud las/ blo ldan bsgrub pos
sems can la/ /phan pa'i bsam pas srog mi bcad/ /ces gsungs pa'i rjes su/ gdug pa can la ldog ste bya/ /dngos su 'am yang na sngags dang gzhan/ /'khrul 'khor dang ni ting
nge 'dzin/ /sman gyis kyang ni bya

ba ste/ /de ltar mi byed de yi ni/ /dam tshig nges par nyams par 'gyur/ /zhes gsungs pa dang / mdo las kyang / ded dpon snying rje chen pos tshong ba lnga brgya'i srog bskyabs
pa'i phyir du/ mi nag mdung thung can la kho rang gi lag gi mdung bsnun te bsad pa lta bu dang / bod kyi bstan pa snga dar dang phyi dar gyi mtshams der lha lung dpal
gyi rdo rjes/ rgyal po sdig can mtshon bsnun nas bsad pa sogs mdor na sprul pa'i skyes mchog rnams kyis bstan pa dang sems can gyi don rgya chen po bsgrub pa'i phyir bdud
rigs gdug can rnams thabs sna tshogs kyi sgo nas bsgral te mi dge ba spyod pa'i rgyun dang / ma 'ongs pa ngan song gi srid par skye ba len pa'i las rgyun gnyis dus gcig
tu bcad de mtho ris dang thar pa'i gnas su 'dren par mdzad pa 'di ni gzhan las ngo mtshar mchog tu gyur pa'i rnam par thar pa yin gyi/ de lta bu bsgrub pa'i nus pa dang
mi ldan pa rnams ni de dag mos pa tsam du zad pa'i phyir ro/ /de lta bu'i

'gran bral gyi skyes bu sngags 'chang chos kyi rgyal po de nyid kyi chos dang rigs las 'khrungs pa'i thugs sras kun gyi gtsug rgyan/ bdag cag gi 'dren pa dam pa rigs ldan chos
kyi rgyal po sku mched zhal rnam pa gnyis kyi ngo mtshar ba'i rnam thar rgyas pa ni kho bos logs su byas pa las rtogs par bya zhing / 'dir skabs su babs pa sa skya pa'i
bka' srung dbang po rnams la mnga' brnyes pa'i tshul cung zad tsam spel na/ de yang gcen 'jam pa'i dbyangs bsod nams dbang po ni/ yum gyi mngal du byon pa tsam nas bzung
/ bstan srung rnams 'bral med du 'khor ba zhig ste/ de dus yum la nyin mtshan kun tu chos skyong gur zhal gnyis 'bral med du gnas pa yin snyam pa'i 'jigs ngam ngam pa
dang / dga' yal le ba rgyun du byung bar grags pa thos shing / bltams nas kyang sku na shin tu phra ba'i dus su zhabs skyil krung dang / phyag gnyis thugs kar chos 'chad
kyi phyag rgya mdzad de bzhugs pa sngags 'chang chos kyi rgyal pos

gzigs nas/ byis pa 'di'i sdod lugs kyi 'dug stangs 'di bzhin/ 'jam dbyangs yin zer bar 'dug khyed rnams kyis gtsang sbra dang bca' gas thon par gyis zhes phyag phyi ba dag
la gsungs pa dang / sku tsog la bzhugs thub pa tsam gyi skabs su sku drung na su yang med pa'i skabs shig gi tshe/ sngags 'chang chos kyi rgyal po phebs nas zhabs 'bring
pa rnams la/ khyed rnams bu tsha la bca' ga cher mi byed 'dug na'ang / 'di rang la grogs grul btub gcig slebs 'dug ces gsungs pa la/ zhabs 'bring ba rnams kyis grogs de nyid
su lags zhus pa na/ sngags 'chang nyid kyi gsung gis/ de pu tra yin pa 'dug ces gsungs par grags pa la sogs pa mdor na gzhon nu'i dus 'di nas dam can pu tra chen po 'bral
ba med pa'i tshul gyis 'phrin las rgya chen po bsgrubs pa yin no zhes thos la/ yang rdo rje nag po chen po zhal gzigs pa'i tshul ni/ rje

'dis byas 'gyur du sku mtshams lo gsum thengs gnyis gnang ba'i snga ma'i dus su/ shing mgon yid bzhin nor bu'i thugs ka nas 'od sngon po zhig byung ba/ rje nyid kyi thugs kar
thim pa'i gsal snang dang bcas/ brag phug chen po me 'bar ba zhig gi khrod na bzhugs pa'i dpal gur gyi mgon po'i sku gzi brjid dang ldan pa zhig mngon sum du gzigs pa
dang / sgo rum gyi bse mgon yid bzhin nor bu la yang las bzhi thogs med du 'grub pa'i gzigs snang ngo mtshar can byung tshul gong du brjod pa ltar yin pas/ de lta bu yang
ye shes pa dngos kyi zhal bstan pa dang khyad par mi 'dug cing / yang zhing skyong tsa turmu kha nyid kyi sku'i snang brnyan bstan cing 'phrin las sgrub pa'i sgo nas rten
rdo khyad par can gyi bka' babs byung ba'i tshul ni/ rje nyid dgung lo nga dgu tsam bzhes pa'i ston gyi cha la stod byang gsang sngags rnying ma'i dgon gnas srid gsum drag
po dpal 'bar gyi slob dpon rin po che'i gzim phug tu bzhugs pa'i skabs

shig mnal lam gyi tshul du bram ze'i gzugs can zhig byung nas/ 'di skad du/ chos kyi ming ldan dgon pa ru/ /dgon gyi ming can gang zag gis/ /snye thang zhes pa'i gnas mchog
na/ /gnyan lo chen po'i thugs dam gyi/ /tsa turmu kha'i sku brnyan mchog /dbang gi ming can skye bo la/ /bsgos te pho nyar mngags pa na/ /'dod don rta lug mtshams su 'grub/
/ces pa'i lung bstan zhig smras byung bas mnal sad pa na/ bram ze'i gzugs can yang de kar dar tsam zhig 'dug ste/ phyag g.yog cig zhabs drung du byung ba'i rkyen byas
las song ba'i tshe/ rje nyid kyi thugs la lung bstan de ya mtshan che dgongs nas/ de'i tshul rnams nyid kyi zhabs 'bring ba chen po chos rje kun dga' bkra shis la sgrib
med du gsungs shing / de nas yun ring ma lon par dbus phyogs su chibs kyi kha lo bsgyur ba'i skabs/ sngar gyi lung bstan ngo

mtshar can de mngon du gyur pa'i tshul ni/ bstan pa'i sbyin bdag rnam rgyal rab brtan pas rje nyid dpon slob rnams spyan drangs pa na/ khong tsho'i cha zhabs bla ma rngog pa'i
dgon rnying chos 'khor gling zhes bya ba der/ dgon smad slob dpon par grags pa'i gang zag des/ snye thang na bla ma gnyan lo tsA ba'i thugs dam rten rdo zhal bzhi yongs
rdzogs kyi sku sogs rang byon khyad par can mang du yod pa'i rten rdo ngo mtshar can de bzhin yod pa'i gnas tshul snyan du phul byung ba na/ rje nyid kyi thugs la sngar
srid gsum drag po dpal 'bar du bzhugs dus kyi lung bstan de dus la bab par dgongs nas/ de 'phral rten rdo spyan 'dren pa'i pho nya gnang ba'i tshe/ snye thang gser khang
pas rten rdo 'bul du ma 'dod pa la/ slar gzhis ka chen po bsam 'grub rtse nas/ rje 'di nyid kyi bka' bzhin stobs kyi 'khor los bsgyur ba karma phun tshogs rnam rgyal gyis
gzim chung pa lha dbang zer ba zhig do dam

par gnang bar brten/ sngar gyi lung bstan la/ 'dod don rta lug mtshams su 'grub/ /ces pa de mngon du gyur te/ lo de gnyis kyi mtshams su bdag nyid chen po dge sding chos kyi
pho brang na bzhugs pa'i skabs rten rdo ya mtshan can de phyag tu 'byor ba na/ thugs dgyes spro dpag tu med pa dang bcas mchod gtor rgya chen po bsham par mdzad nas gtor
'bul bskang gso rgyas par gnang zhing / rten rdo la sku khrus gsol ba na/ rdo mdog byin rnams kha dog smug po la/ logs shig la zhal bzhi yongs rdzogs kyi sku dang / logs
gzhan rnams la yum chen bzhi'i sngags rnams rdo mdog byin pas dmar ba zhig gi rang byon du gsal ba/ de yang dri bzang gi chu dang 'phrad na rang byon rnams ches cher gsal
bar 'gyur zhing / rgyun par cung mi gsal ba'i tshul gyis mig yod kyi mngon sum gyi spyod yul du gyur pa'i rten rdo khyad 'phags de nyid re zhig dge

sding gi bya 'dabs 'dra 'dri chos rdzong khams gsum zil gnon du bzhugs par gnang ba la/ dus phyis kho bo cag gis dpal sa skyar spyan drangs nas bzhi thog bla brang du bzhugs
su gsol ba 'di yin la/ 'di lta bu'i ngo mtshar rten gang du bzhugs pa'i gnas de ni/ zhing skyong dbang po'i pho brang me 'bar gyi gtsug lag khang zhig dang byin rlabs mnyam
pa'i nges shes dang ldan pa lags shing / de ltar bshad pa'i rnam thar de dag ni/ sngon gnyan lo chen po'i bran du zhing skyong dbang po nyid kyis bram ze'i gzugs dang
ban chung gi rnam par sprul nas go re len gyi zhabs tog mdzad par grags pa dang tshul mtshungs par gdon mi za bas shin tu ngo mtshar ba'i gnas su shes par bya'o/ /'phrin
las kyi mgon po pu tra chen po yang rgyun par zhabs 'bring pa'i tshul du bzhugs pa yin te/ nyid kyi gsung mgur bde chen phun tshogs su/ 'dug grogs su pu tra ngo mtshar
che/ /zhes gsungs pa dang /

kho bo cag gis rje nyid kyi drung du byas 'gyur bla brang nub kyi mgon khang khyad par can der/ gur mgon lha brgyad/ dpal mgon zhal khra can/ pu tra ming sring gsum gyi rjes
gnang rnams zhu ba'i dus rje nyid kyi gsung las/ kha sang byas 'gyur gyi maNDal na mon pa ming sring gsum gar byed kyi 'dug pa 'tshub ma zhig tu song nas brag 'di la thim
song ba da res rjes gnang 'di byed pa'i rten 'brel du 'dug gsungs pa sogs kyis shes so/ /gzhan yang snga mo'i dus yar lung bkra shis rtse'i chos sde gsar pa na/ rje tshar
chen gyi dngos slob rje gzhon nu blo gros bzhugs pa'i drung du/ bdag nyid chen pos sa skya pa'i chos skyong gur zhal gnyis kyi zab chos snyan brgyud khyad par can rnams
bum pa gang byor gsan par bzhed nas/ chos skor gzhan rnams gsan grub rjes/ mgon po'i gsang khrid slar 'bul bar bzhed nas/ rje gzhon nu blo gros pa'i gsung gis/ gsang khrid
'di

bdag gis ma thob ces zhus pas/ de'i nangs par rje mkhan chen nyid kyi gsan yig bya rog gnyis kyis khyer nas/ bdag nyid chen po'i sku pang du bskyur byung ba la gzigs pas/ gsang
khrid kyang gsan 'dug pa dgongs mtshams/ mkhan chen rin po che gzhon nu blo gros pa dpon slob rnams gsan yig stor bas thams cad tsab tsob tu gyur pa na/ nyid kyi gsung
las/ mgon po'i gsang khrid de bdag la gnang na/ gsan yig de chos skyong tshos bdag la gnang byung bas 'bul rgyu yod ces bzhad mo dang bcas sngar gyi lo rgyus rnams zhus
shing / mkhan chen rin po che'i phyag tu gsan yig 'bul ba gnang bas/ rje gzhon nu blo gros pa'i gsung gis/ khyed rang chos skyong bran du 'khol nges su 'dug pa/ 'tshub
bya sogs mi yong ba yid ches pas/ da ni do nub rang nas gsang khrid 'bul ba yin no gsungs te/ de dgong nas chos thun tshugs par mdzad de/ gsang khrid sogs zab chos rnams
lhag lus med par stsal cing /

mgon po'i sku byin rlabs can zhig 'bul bar mdzad de/ phyag thugs kar thal mo sbyar nas/ khyed rang chos skyong gi bdag po/ chos skyong gis bka' bzhin bsgrub pa la kho bo yid
gnyis dang bral ba'i dad pa skyes so/ /zhes gsungs shing / mkhan chen rin po che yang thun mong ma yin pa'i thugs dad lhag par skyes par gyur la/ skabs der bkra shis rtse'i
mchod yon rnams kyi sku rim du rje nyid kyis mgon po drug cu pa'i gtor bzlog cig gnang ba'i tshe/ sgrub khang du yang las sbyor gyi rtags mang du byung zhing / lhag
par gtor ma 'phang par mdzad pa'i nub mo/ bskul rnams mdzad cing phyir phebs pa na/ nam mkha' gzhan rnams shin tu dwangs pa la/ rje nyid gang du bzhugs pa'i dbu thog tu sprin
nag gru gsum 'jigs ngam can zhig 'bral med du yong ba der yod skye bo kun gyis mthong zhing / gang zag las dag pa 'ga' re'i mthong snang la/ sprin nag

gi gseb tu mgon po'i las mkhan du ma dang / me lhab lhab 'bar ba mngon sum du mthong zhing / zor gtor rnams 'phang bar mdzad pa na btso gsum sbrel du brgyugs pa sogs mthu stobs
bsam gyis mi khyab pa mnga' ba'i rtags mtshan ngo mtshar can mang du ston par mdzad pa dang / de nas rtses thang bsam gtan gling du phebs te/ de'i gtsug lag khang dang
rten rnams mjal bar mdzad pa na/ gnas der sngon dpal ldan bla ma dam pa'i thugs dam phyag nas bzhugs pa'i zhal bzhi dngos dang byin rlabs mnyam par grags pa'i bram gzugs
gyi zhal 'bag cig yod pa la/ rje nyid kyis byin rlabs zhu bar mdzad pas zhal 'bag las 'od sngon po zhig byung ste/ nyid kyi sku la thim pa der yod kun gyis mthong ba dang
/ de nas gdan sa mthil du phebs pa na/ sa yul der mgon po zhal bzhi pa gnas nges pa'i sa mthong mgon khang du grags pa zhig 'dug par tshes brgyad kyi thugs dam dus gtor

gnang bar dgongs pa na/ phyogs de'i zangs ri khang dmar pa dpon g.yog rnams sbugs zhugs kyis grub mtha'i phyogs 'dzin gyi kun slong kho nas brag kha ba brgyud pa'i mgon khang
du thugs dam mi gnang ba dgos tshul zhus byung ba na/ nyid kyi gsung las/ mgon khang du bskang gso ma byas pas chog 'tshub cha bzhin byung na khag med do gsungs nas/ bzhugs
gnas de kar dus gtor 'dzugs pa gnang ba na/ spyan 'dren grub nas byon skyems phul mtshams glo bur du sprin nag 'dus te glog mang du 'khyug pa dang / thog 'brug gi sgra
rgyun mi 'chad pa dang bcas ser ba mthe bong tsam gdan sa mthil dang / zangs ri gnyis kar babs cing / zangs ri'i rdzong du thog babs pas lcags ri nyis rim 'gyel ba sogs
chos skyong gi rtsub 'gyur shin tu che ba byung bas kun kyang 'jigs shing ha las te/ der yod kyi dpon sa dpon g.yog rnams dang /

spyan snga ba'i gcung po sogs sku drung du 'byor bas rje nyid la zang zing gi 'bul rgya chen po dang bcas bshags pa snying thag pa nas 'bul ba dang / slar 'tshub cha mi yong
ba dgos pa'i snyan 'bul zhu bar byung zhing / yang dus phyis gdan sa chen po'i lo dus kyi sku rim mgon po drug cu pa'i gtor bzlog dang / lo de'i phyi ma'i zla ba gnyis
pa'i rdo rje phur pa'i gtor bzlog gnyis ka'i zor las rje nyid kyis phyag bzhes mdzad pa na/ drug cu pa'i skabs su lingga dgug gzhug mdzad pa'i dus/ lingga gcig gis phyag
dril la 'jus shing gcig bros stabs su 'gro ba mchod g.yog pas mthong ba dang / phur bzlog gi gdab las gnang skabs/ lingga'i snying gar 'od yungs 'bru tsam zhig 'dug pa gcen
lung sde pa bya btang ba phyag 'degs la yod pas mthong nas/ rje nyid la dogs gcod zhu ba nged rang gis thos shing / yang rje nyid kyis tsha mo rong glang gi brag la phu
ri rdo rje'i brag rdzong khams gsum zil

gnon gyi sgrub gnas gsar du 'debs par mdzad nas/ de'i bdud 'dul phug tu bzhugs dus dkar bdud lcam dral gnyis dang / bud med dmar mo ral pa rting par khebs pa/ lag na zangs
kyi zhags pa ring po thogs pa zhig gzigs pa/ phur pa'i srung ma zhig yin pa 'dug gsungs pa sogs mdor na nyi ma re re'i nang du yang chos skyong gi rnam 'phrul mtha' yas pa
zhig gzigs par gdon mi za zhing mthu stobs dang nus pa'i mnga' bdag tu bzhugs so/ /bdag nyid chen po de nyid kyi gcung / bdag la bka' drin mchog tu che ba'i yab rje sbas
pa'i sangs rgyas sngags 'chang rgyal ba'i rgyal tshab sems dpa' chen po grags pa'i mtshan can de nyid la bka' srung khyad par can rnams kyis zhal bstan cing pho nya dang
mngag gzhug mdzad pa'i tshul ni/ rje nyid sku gzhon nu'i dus dpal sa skya'i chu mig rdzing ga'i bla brang bde mchog pho brang du dpal kyai

rdo rje'i gzhi bsnyen mdzad pa'i rjes de ma thag par gur gyi mgon po'i sgom bzlas zhag bdun pa zhig mdzad pa'i tho rangs kyi cha mnal lam du/ sa skya'i rgyab ri dpon po ri
nas gdong nag gi bar gyi nam mkha' la sprin nag gru gsum 'khrigs pa'i dbus su gur gyi mgon po nyid phyag gnyis kyi gri thod nyu ge ba dang / de'i steng gi phyogs su khyung
chen gsum/ g.yas su bya nag gsum/ g.yon phyogs su khyi nag gsum/ rgyab phyogs su lce spyang gsum/ mdun phyogs su mi nag gsum rnams shin tu gsal ba dang / sprin nag gi gseb
na me ris shin tu legs pa bzo ris pa mkhas pa sus kyang bskrun par mi nus pa lta bu 'ur sgra dang bcas 'bar ba yun ring du gzigs shing / de'i ngang nas gur gyi mgon po'i
sku yongs rdzogs je gsal je gsal 'gro ba zhig 'dug pa la/ zhabs 'bring pa zhig gis mnal sad byung pas shin tu phangs pa zhig byung gsungs shing /

yang rje nyid dpal mgon zhal bzhi pa'i gsung bsnyen la bzhugs pa'i dus shig gi tshe/ da lta zhing skyong mar grags pa'i hor sil khyad par can 'di nangs par phyag tu 'byor rgyu'i
do nub mnal lam du/ mi smug tshon pa zhig gis ras kyis gril ba'i sil snyan zhig rgyab la khyer nas shar phyogs nas byung ba'i rjes su/ mi skya bshar ba zhwa thebs gyon
pa mang po dang / ban chung mang po lung pa khengs pa tsam slebs byung pas/ de ma thag a tsa ra nag po 'jigs su rung ba gnyis glo bur du byung nas/ sngar gyi mi skya
bshar ba dang ban chung thams cad khong gnyis kyis lung pa ma brgal gyi bar du phyir bskrad de/ de'i mod la mi smug tshon pa de drung du slebs pa dang mnyam du mnal sad byung
ba na/ ci yin snyam du dgongs pa'i tshe/ de'i nyin mo hor sil 'di mnal lam du byung ba bzhin ras 'gril dang bcas nas zhabs drung du 'byor byung ba'i tshe/ nyid kyi gsung

las/ sil snyan khyad par can 'di chos skyong zhal bzhi pa rang gis bkug par 'dug cing / 'di la rjes 'brangs shig yod 'dug kyang chos skyong rang gis ring du bskrad nas/ da
cha skyon yong ba med pas/ hor sil 'di'i ming la yang zhing skyong mar thogs shig gsungs pa bzhin da lta'i bar du yongs su grags pa 'di yin la/ de lta bu ni zhing skyong
dbang pos mthun rkyen dngos su bsgrubs pas ngo mtshar ba'i rnam thar du shes par bya zhing / yang zhal bzhi yongs rdzogs kyi bris sku 'ga' zhig phyag bris mdzad pa'i tshe
yang / skyed lhas kyi sgrub sde'i khrod na rje nyid bzhugs 'dug pa la/ sgrub khang zhig gi nang na a tsa ra gdong pa dmar nyag can 'jigs su rung ba du ma 'dug pa dang /
g.yag rgod nag pos lung pa gang ba sogs mnal lam ya mtshan can mang du byung gsungs pa yang / chos skyong nyid shin tu 'go zhing mnyes pa'i rtags su mngon zhing / yang nyid
kyi rigs sras sngags 'chang ngag dbang kun dga' dbang rgyal gyis gsol

ba btab pa'i ngor/ pu tra chen po'i sku rkyang pa bzhugs pa'i bris thang khyad par can 'di phyag bris mdzad pa'i mnal lam du a tsa ra pho mo gsum byung ba'i gral 'go ma de
shin tu dga' ba'i rnam 'gyur ston pa la/ gzhan gnyis po de cung zad khros pa'i tshul gyis 'dug pa la/ de'i nangs par/ rje nyid kyi gsung las/ nged la mdang nub rmi lam 'di
bzhin byung ba/ bris thang 'di la pu tra ming sring gsum ga ma bris pa'i lan par 'dug ces gsungs shing / 'di yang 'phral la 'khu ldog ltar snang yang / don la chos skyong
'go zhing 'ches pa'i thun mong ma yin pa'i rtags su shes par byas shing / gzhan yang ngos cag rnams kyis gsol ba btab nas gur gyi mgon po lha brgyad kyi bris thang khyad
par can rnams phyag bris mdzad pa'i dus su/ bris sku rnams kyi sku skyed man tsam grub nas zhag 'ga' thugs brel

gyi dbang gis 'gyangs pa'i tshe/ rje nyid kyi mtshan lam du bya nag khyi nag sogs ro stod yan chad med pa mang po sku mdun du phung phung byung ba na/ de'i nangs par gsung
las/ nged kyi rmi lam de bris sku myur du 'bri dgos pa'i rtags su 'dug gsungs nas thugs rtsol chen pos phyag bris legs par mdzad nas rab gnas dang bskang gso rgyas par mdzad
pa'i dus su yang ngo mtshar ba'i rtags du ma byung ba yin la/ yang skabs shig karma zhwa dmar ba'i sprul sku dang / gtsang nas sde ba kun spangs drung mchod yon gdan
sa chen po'i gnas mjal la byon dus/ nang so pu tra khang mjal ba'i tshe/ mgon khang gi nang du yon mchod gnyis 'byor 'phral/ pu tra chen po gnas pa'i zangs chen khrag mtsho
ma bkra shis 'od 'bar gyi nang gi chab rnams/ de dus dgun yin pas chu 'khyags chen por song ba de tsheg sgra dang bcas gas te/ phan tshun du

'khor ba'i mod la zangs mo che'i phyi rol gyi ru long rnams kyang khrog sgra 'byin pa byung bas/ mchod yon kun thugs ha las te phyir 'gros kyis mgon khang gi phyir byon par
gyur cing / de nyid kho na la karma pa'i sgar ba dmangs dang / sa skya'i skya ser tshan gcig 'khrugs rtsod che ba byung bas/ sa kar grub mtha'i rten 'brel dbang las/ chos
skyong gi 'tshub 'gyur yin par sde pa kun spangs pas rig nas/ de dus yab rje mthu stobs kyi mnga' bdag nyid lha chen rig 'dzin pho brang na sku mtshams bcad rgya dam po
la bzhugs yod par sde pa rang la zhal mjal byin rlabs bka' bsgo gnang dgos pa'i gsol ba nan chen btab pa bzhin/ sngags 'chang nyid kyis kyang thugs brtse ba chen pos rjes
su bzung ste/ sde pa nyid bka' srung gi 'khu ldog gis 'jigs pa las skyobs par mdzad pa'i gtang rag tu ko cag gi chos gzhis rgya dpang

che ba 'di rnams kun spangs drung rang gis 'di phyi'i don kho na la bsams nas dpal sa skya'i sde bstan pa gdung rgyud dang bcas pa'i zhabs 'degs su dmigs nas dge rgyun gyi
thebs su gnas 'jags zhus pa yin gsungs nas/ gong nas gnang rten gang yang ma zhus par dad 'bul kho na mdzad 'dug pa/ 'di'ang dam can mon bu pu tras 'phrin las mngon sum du
bsgrubs pa'i dge mtshan las gzhan du ma 'das pa'i shin tu ngo mtshar ba'i gnas so/ /gzhan yang zhing skyong dur khrod bdag po dang / dpal ldan dmag zor rgyal mos kyang
zhal dngos su bstan pa'i lo rgyus yod mod kyang yi ges 'jigs nas ma spros la/ yang gdan sa 'dir bar skabs shig tu skye bo mi bsrun pa dag gis bsam sbyor ngan pa'i 'khrul
'khor la brten nas lo dgra sad ser ba sogs dus rgyun du byung ba'i tshe/ slob 'bangs rnams kyis gsol ba btab pa'i ngor bdag nyid chen pos bla ma gong ma rnams kyis lo dgra'i
gnyen

por bzhengs par mdzad pa'i rigs gsum mgon po'i mchod rten la nyams gso mdzad par bzhed de/ rje nyid dpon slob rnams kyi rim pas phyag phebs te/ rigs gsum gyi mchod rten rnying
pa'i zhig ro'i rmang gang na yod 'tshol bar mdzad pa'i tshe/ sku 'khor ba rnams kyis yun ring du ma rnyed pa la/ dar tsam zhig nas bya rog cig skad snyan po sgrog bzhin
pa dang bcas/ da lta mchod rten yod pa'i gdong nag gi ri chung 'di'i khar babs nas/ brag la mchu yang yang 'dzug shing skad du ma sgrog gin 'dug pa la/ bdag nyid chen
po'i gsung gis bla ma gong ma rnams kyis lo dgra'i kha gnon du 'debs par mdzad pa'i rigs gsum mchod rten gyi thes ro bya rog babs sa ya gi na yod par 'dug pas/ rang re rnams
myur du 'gro ba yin gsungs phyag phebs pa'i tshe/ ji ltar bka' stsal pa bzhin sngar gyi bya rog babs pa'i shul na mchod rten gsum gyi bum

ldir yan zhig pa'i bang rim dang / seng khri man gyi rtsig pa shin tu gsal ba 'dug pa mthong ba'i tshe/ zhabs 'bring pa kun ha las par gyur cing / de nas sa yul der da lta'i
rigs gsum mgon po'i mchod rten 'di legs par bzhengs nas phyag nas bkra shis mnga' gsol mdzad pa nas bzung / da lta'i bar du phyogs de nyid nas ser ba sogs kyi rgyun 'byung
ba gtan med du gyur pa ni gdan sar gnas pa'i skye bo kun gyi blo yul du gsal ba 'di yin no/ /de lta bu'i 'gran zla dang bral ba'i yongs 'dzin dam pa 'di nyid la/ bdud
kyis gnas mal snying la bcas pa'i gang zag 'ga' zhig gis log sgrub brtsams pa de'i tshe sa skya pa'i bstan srung dbang po rnams kyis mngon sum du tshar bcad pa'i tshul ni/
de yang skabs shig gi tshe bstan pa dang rnal 'byor ba la do bsdo ba'i gsang ba'i dgra bo stobs ldan zhig gis log sgrub chen po sgrub par nye ba na/ bdag nyid chen pos
chos skyong rnams la

'phrin bcol drag tu mdzad pa'i tshe/ rje nyid kyi gzim chung gi gtor khang gi mdun gyi spyan gzigs kyi rgya ral 'khyog po zhig la khrag rlon pa mngon sum du 'dzag pa byung
ba dang bstun/ nyid kyi mtshan lam du bande zhig gis rgyu ma glo snying sogs nang g.yos tshan gcig khur byung ba bzhes pas/ nangs par yang sku khams log pa'i rnam pa byung
ba chos skyong gis sha skal byin par 'dug gsungs shing / de dag dang dus mtshungs par mig mthong mkhan zhig gi mig lam du/ bstan dgra dmigs yul gyi mi de nyid kyi phung
po khyogs la bteg nas mgon po'i las mkhan rnams kyis khyer byung ba rmis pa na/ de nas zhag 'ga' ma lon par stobs ldan gyi bstan dgra de nyid tshe'i dus byas nas log sgrub
mtha' dag rang zhir gyur pa yin no/ /gzhan yang 'di 'dra ba'i rigs can 'ga' zhig yod mod kyang brjod pa'i skabs ma yin pa'i phyir re zhig bzhag go /yang bdag

cag gi bla ma dus gsum sgrib med du gzigs pa'i rgyal ba mus pa chen po sangs rgyas rgyal mtshan zhes mtshan yongs su grags pa'i rdo rje 'chang mi'i sku gzugs can de nyid la
rdo rje'i chos skyong ye shes kyi spyan ldan rnams kyis zhal mngon sum du bstan nas bka' las cung zad kyang mi 'da' zhing 'phrin las mtha' yas pa bsgrubs pa'i tshul ni/
de yang rje 'di dgung lo bdun cu rtsa gnyis su phebs pa glang gi lo kho bo cag zhabs drung du sleb rgyu'i snga char dge slong byams pa dpal dang / rje dbon sangs dar sogs
drung na gnas pa rnams la rje'i gsung las/ de ring gza' skar bzang ngan ci yod kyang de la ltos pa med/ mdang nub bla brang 'dir nged rang sa skya zhabs drung dang mjal
zhing / bzhin ras dang dbyibs tshul 'di ltar 'dug ces dngos su gzigs pa ltar sgra ji bzhin du gsungs pa ni/ kho bo cag rje nyid kyis 'od gsal gyi ngang nas gzigs par gdon
mi za bar 'dug cing / lhag par bla brang

gzim chung gi bla ma rabs rim gyi gzim mal 'di na gur gyi mgon po 'khor bcas kyang sngar las gzi brjid bkrag mdangs che zhing na bza' sogs kyang zab pa byas byon 'dug ces gsungs
shing dgyes dgyes du ma mdzad kyin 'dug ces thos la/ de ltar bkod ma thag pa'i gsung gi tshig rigs la dpags na de gong nas kyang bstan srung rgya mtsho'i tshogs 'khor
dang bcas pa mngon sum du yang yang gzigs pa la the tshom mi dgos par snang zhing / yang bsam gtan phur bzhugs pa'i skabs shig na dpal dur khrod kyi bdag po yab yum sku
tshad shin tu che bas zil dang bcas gzim phug gi mdo der 'cham stabs du ma mdzad pa zhig kyang dngos su gzigs par grags shing / yang lan cig sku mdun na a tsa ra mang po
bro byed kyin 'dug gsungs/ de gang lags zhus pas/ nai gu'i chos skyong rnams yin par 'dug gsungs shing / gzhan yang rje nyid dpal

sa skyar phebs pa'i skabs der sgo rum nang so sogs bstan srung mngon sum du bzhugs pa'i gnas rnams mjal bar phebs pa'i tshe na'ang rtags ngo mtshar can du ma byung ba yin zhing
/ lhag par kha'u brag rdzong du phebs nas nyi ma gsum gyi bar la mchod gtor rgya chen po mdzad pas/ de'i nyi ma dang po'i nyin gtor tshogs kyi steng gi nam mkha' la
ral gri me 'bar ba zhig 'dug pa mngon sum du gzigs shing / nyi ma bar ma'i nyin 'phags pa brag phug na thugs dam la bzhugs dus bar snang la bram ze dkar po zhig phar 'gro
tshur 'gro byed pa mngon sum du gzigs gsungs shing / chos skyong bram ze'i gzugs can nyid mngon sum du gzigs pa'i skabs der/ gzhan yang gzigs snang khyad par can du ma byung
bar mngon la/ de ltar zhing skyong dregs pa'i gtso bo gdong bzhi mthu rtsal can 'di ni/ rje nyid la sa skya pa'i chos skyong gzhan rnams las kyang lhag par 'go ba yin
te/ phyi

nang gsang ba'i bstan dgra bdud sprul 'ga' zhig gis rje'i thugs rgyud dkrugs tshe/ gsung shugs chen po dang bcas dpal mgon zhal bzhi pa dam nyams bstan dgra 'di zhes bya ba
zhal du bzhes shig ces gsungs shing phyag phreng brdabs pa sogs mdzad pa na/ dmigs yul de la lo zla ma 'gyang par rtags byung ba myong bas grub cing yongs la grags pa yin
la/ yang skabs 'gar rje nyid dang thugs yid gcig tu 'dres pa'i slob bu 'ga' zhig 'das pa na yang / dpal mgon zhal bzhi pa nga'i mi chung re re gnyis bdag gnyer yang mi
yong ba zhes gsung shugs chen pos chos skyong nyid la bka' bkyon pa'i tshul du ma mdzad pa drung na gnas pa rnams las thos so/ /mdor na rdo rje nag po chen po zhal bzhi pa
'di nyid bdag gi bla ma 'di dang mi dang mi lab pa'i tshul gyis bran bzhin du 'khor ba'i rnam par thar ba mang du yod kyang 'dir chos skyong gnyan pas 'bri bar ma nus so/
/

gzhan yang chos skyong rnams kyi rnam sprul du mas zhal bstan cing lung bstan brnyes pa'i tshul ni/ rje nyid mus rdzong dga' ldan rtser zab rgyas dam pa'i chos kyi dga' ston
du ma stsol zhing bstan pa dang sems can gyi don 'phel rgyas su mdzad pa'i ngang du bzhugs pa'i skabs shig na/ tho rangs shig rje nyid kyi mnal lam du spras pa ring mo
nam mkha'i mthong la ye re ba zhig la mi nag po 'jigs su rung ba gcig 'dzegs song nas/ rje nyid la nga'i rjes la shog zer byung pa la/ spras pa 'di la ma thar pa yong ngam
snyam thugs bag tsha ba tsam 'dug pa la de ma thag ban chung dril chung g.yer kha mang po btags pa zhig byung nas spras pa de la yar rgyug mar rgyug mang du byas/ 'di tsam
la mi thar pa yar song zer phul byung bas/ rje nyid kyis spras pa de la 'dzegs byon pas/ spras 'gor sngar gyi mi nag po des phyag 'dren btang byung ba sogs rmis mtshams
mnal sad byung ba na/ zhabs drung na gnas

pa kun la nged la rmi lam 'di bzhin byung zhes snga bar gsungs pa'i phyi dro'i cha la bab pa tsam na/ bod kyi rdo rje gdan dpal sa skya'i chos grwa chen po nas sprul sku mgon
po tshe dbang dpon g.yog rnams/ dpal sa skya pa chen po sngags 'chang grags pa blo gros rgyal mtshan dpal bzang pos thugs dam dang bcas gsang sngags bde chen gling gi
mkhan por rje nyid spyan 'dren la rdzong bar mdzad pa rnams 'byor byung bas/ rje'i gsung gis/ spyir dgon pa'i 'dzin skyong dang / chen po'i mchod gnas sogs blo la gtan nas
med kyang da lam ni phyin na legs pa 'dug ste/ mdangs nub rmi lam du byung ba'i mi nag po de gur gyi mgon po yin tshod du 'dug la ban chung de zhal bzhi pa'i sprul par
'dug gsungs shing / 'di lta bu sa skya pa'i chos skyong gi gtso bo chen po gnyis kyang bdag cag gi bla ma 'di la gus 'dud kyi sgo nas spyan 'dren gyi pho nyar byon pa'i mtshan
ma yang dag

'dug pas shin tu ngo mtshar ba'i gnas su snang zhing / gzhan yang bstan srung dbang po rnams bka' las mi 'da' bar bran bzhin du khol ba'i tshul ni/ rje nyid gling dga' bde
ba can gyi gdan sar phebs nas ha cang yun mi ring ba zhig na zab don nai gu chos drug gi khrid gnang ba'i tshe/ de'i tshogs 'khor gyi yo byad la dgos pa'i sha sogs spus dkon
pa tsam byung ba la/ skabs der 'brog gzhon zhig gis sha stobs che ba rje nyid la phul bas/ shin tu dgyes shing khrid zhu ba rnams la'ang tshogs 'khor rgya chen po mdzad
ces thos la/ de nas 'brog pa de log phyin pa'i gdong du ru tsho mi gcig pa'i ngan pa 'ga' zhig gis bcom nas/ slar 'brog pa de rje'i zhabs drung du log byung nas smre sngags
du ma zhu yin 'dug pa la/ rje nyid thugs khros te gsung shugs chen pos chos skyong rnams kyi mtshan nas brjod cing / nga'i yon bdag 'di la gang min byed mkhan de tsho
la rtags dang mtshan ma da lta nyid du ston cig ces gsungs shing

phyag phreng brdabs pa mdzad byung bas/ zhabs drung na gnas pa rnams kyang 'jigs shing skrag nas skad mi thon pa tsam byung zhes thos la/ de nas yun ring ma lon par sngar gyi
chom po rnams gnas pa'i thod kyi brag don med du zhig nas phyugs ma rnams 'ur zhing sbra 'gyel ba dang / chom po byed mi la brag chen po zhig phog ste rtags mtshan drag
po mngon sum du byung zhes grags la/ yang gling dgar mus stong dpon dang dbon po kun dga' lhun grub sogs mched grogs 'ga' zhig la dpal sa skya pa'i chos skyong gi man ngag
phyi srung 'khor brag rdzong ma zhal shes dang bcas pa gnang dus ljang lung la sa lo thams cad mkhyen pas drug cu pa'i gtor bzlog gnang bas bran bdud pho mo'i gtor chog
gi thad du slebs pa dang rlung 'tshub chen po zhig langs ste bla brang yom yom byed pa tsam byung bas/ rje 'di nyid lta stangs kyi ngang la cung zad kyang mi g.yo bar
bzhugs 'dug pas/ de ma thag rlung zhi song ba

dang / rje 'di nyid rlung drag po gsum 'bud pa gnang rjes rje'i gsung las/ bran bdud 'di la rjes gnang zhig dgos pas/ de ma byas par 'di'i lung byas pas kho ma dga' zer ba
yin pa 'dug gsungs byung bas/ mus stong dpon sogs sku gzhogs na yod pa thams cad la mthun par lus zi bun byed pa byung zhes khong rang rnams las dngos su thos pas/ 'di ni
las kyi gshin rje nag po yab yum gyi gdug rtsub kyi cho 'phrul rje 'di'i ting nge 'dzin gyi zil gyis mnan nas bran du bkol ba la the tshom mi dgos par mngon zhing / yang
skabs shig gling dga' bla brang du rje dpon slob rnams mi bzhugs pa'i skabs shig na ngan pa zhig gis rkun ma tshabs chen byas pa la/ rje 'di shin tu thugs khros pa'i tshul
gyis chos skyong mthu rtsal can rnams kyi mtshan nas brjod cing / rkun ma ngan pa de da lta nyid du rtsad chod cig ces gsung shugs chen pos gsungs shing phyag brdabs pa
sogs mdzad

byung ba na de mtshams bla brangs kyi tshom gyi mthong gar bya rog gcig babs byung ba la/ khyod kyang chos skyong gi sprul pa zhig yin yong / rkun ma ngan pa'i rjes la rgyugs
shig ces gsung gin 'dug ces thos la/ de 'phral rje dbon zhabs drung na gnas pa rnams kyis rta bzang po dang bcas phyogs bzhir kha bkram nas btsal bas rkun ma de rta mo
shar gyi grog phug tu slebs pa na/ kho rang gi bsam pa la da nga do nub mtshan 'gros byas thag ring po zhig tu sleb pa 'gro snyam pa'i tshe/ glo bur du bya rog gcig byung
nas phyogs gang la phyin kyang gshog lcag kho na brgyab byung pas/ 'dir sdod zer ba yin nam snyam bsdad pas/ nam langs mtshams rje dbon rnams der slebs nas dngos po thams
cad gyar med du phyag tu 'byor 'dug pa 'di lta bu'i mthu rtsal ni sngon gyi rje btsun sa skya pa yab sras gong ma rnams dang sngags 'chang chos kyi rgyal po

yab sras sogs skyes bu dam pa 'ga' zhig la byung bar grags kyi/ gzhan tshe gang drag sngags kho na 'dren pa la nan tan du byas pa'i mthu rtsal chen por rlom zhing grags pa
phal cher la 'di lta bu byung ba mthong ba'am thos pa med/ yang snga gong gi dus shig rje nyid kyis/ 'jam dbyangs dkon mchog rgya mtsho'i bka' bzhin thub bstan du rje byams
pa rab brtan pa'i drung du mgon po'i chos skor rnams gsan par phebs dus bar lam kun la chos skyong gi sprul pa bya nag gnyis kyis skyel bsu kho na byed pa yang byung zhes
thos la/ yang dus der chom po 'ga' zhig rje dpon slob rnams bsgugs sdod byas pa mkhyen nas/ rje 'di chos skyong la gtor 'bul 'phrin bcol mdzad nas byon pas/ chom po rnams
grog gting du bza' btung bya ba'i bar la rje dpon slob rnams nyes med du phebs pas phyis rje'i gsung gis/ nged la'ang gtor 'bul tsam byas pas/ chom po'i 'jigs pa las
dngos su

bskyabs pa sogs chos skyong 'di rnams byin rlabs dang mthu rtsal gzhan las mchog tu che ba yin no/ /zhes bstod bkur bsngags gsum du ma mdzad pa yin la/ gzhan yang bsam gtan
phur bzhugs pa'i dus shig chos skyong gi sprul pa a tsa ra'i cha lugs can 'ga' zhig bro byed pa mngon sum du gzigs nas/ rje nyid kyang thugs nyams 'ur te de rnams dang lhan
cig tu bro mdzad nas gzim phug tu byon te/ da res kyi chos skyong gi sprul pa de rnams e 'dug gzigs pas/ de nas kyang gzim phug gi 'gag de ka na 'dug ces gsungs shing
/ de rnams ye shes kyi mgon po phyag drug pa'i 'khor du 'dug gsungs la/ yang gsung las/ nged la lung bstan phal cher ye shes kyi mgon po 'dis byed kyin 'dug ces kyang dad
ldan gyi bu slob 'ga' zhig la gsungs pa las brgyud de thos so/ /tshul 'di ni rje bla ma 'di zab lam nai gu chos drug gi

yang nyams rtogs kyi mnga' bdag chen por bzhugs pas na/ de'i chos skyong gis 'phrin las bsgrubs pa'i mtshan mar snang la/ gzhan yang chos skyong rnams la bka' bsgo mdzad pa'i
nus pas 'byung po gdug pa can gnas spar ba'i tshul ni/ gdan sa chen por phebs pa'i skabs shig yab rje chos kyi rgyal po'i gsol dpon zhig la rkang pa na ba'i rkyen gyis
mkhas btsun bzang gsum sus kyang 'dul bar ma nus pa'i jo bo shar par grags pa'i stobs ldan gyi 'byung po de gnod pas shin tu nyen par gyur pa na/ sngags 'chang grags pa'i
mtshan can gyi gsung gis/ khyed rang rje mus pa 'di la gegs sel byin rlabs shig zhus na legs par 'dug pa'i lung bstan stsal par brten/ gsol dpon ma bu gnyis rje 'di'i drung
du byung ba'i tshe gdon gyi skyon yin pa mkhyen nas/ bla ma brgyud pa'i byin rlabs shig mdzad pa'i kun bzang chos kyi nyi ma zhes mtshan brjod pas/ ma chen nad pa de
dran

med du brgyal nas 'gyel song bas/ ma des shi song zer nas ngu yin 'dug pa la/ rje 'dis yon chab kyi chu zhig gdong la 'thor ba mdzad pas/ kho langs byung nas mchi ma gtong
zhing / nga mgo na nas ding sang bar dran pas ma zin 'dug da lta gang byas pa yin zer nas smre sngags du ma 'don zhing 'dug go zhes kun la grags so/ /skabs der rje 'dis phyag
mdud cig gnang nas/ da nad kyis gcig kyang skyon pa mi yong zhes lung bstan gnang bas/ de bzhin du nad las grol ba kun gyi mngon sum du gyur cing / de nas rje 'dis lan
cig mus su phebs nas/ slar gdan sar phebs skabs sngar nas rje nyid la shin tu mos pa'i gdan sa chen po'i chos las pa chos rje kun dga' rnam rgyal du grags pa de der skabs
kyang rje 'di la yang yang mjal du byung ba la/ chos rje khong sngar bas sku mdangs dang gsung dpang dma' ba sogs 'o brgyal nyams che ba

zhig 'dug pa la/ rje'i gsung gis/ chos rje las chen pa khyed da lam sngar las sku mdangs sogs lod pa 'dug pa snyung ba sogs ma byung ngam gsungs pas/ chos rje khong shin tu
ngo nag po'i rnam pas/ bdag na ba bzhin ma byung na'ang / bdag tsho la mthun rkyen sgrub pa'i pho lha zhig yod pa/ na ning bdag chen 'jam pa'i dbyangs kyi ma chen la rje
rin po ches byin rlabs gnang bas/ skabs der ma chen dran med du brgyal 'dug pa de dus bdag tsho'i lha de tshe 'phos nas/ bdag tsho'i nye 'brel rnams dang gdul bya'i rgyun
sogs cung lod du song ba yin lags zhes zhus song ngo / /zhes rje'i zhabs drung du yun ring bsdad pa brdzun mi zer ba dag gi ngag las thos so/ /de ltar rje btsun mthu stobs
kyi dbang phyug 'dis gnas spor ma mdzad pa'i sngon du jo bo shar par grags pa'i 'byung po 'di gdug rtsub shin tu che bas/ gdan sa chen po'i skye bo drag zhan phal cher
gyis sku rten 'dzugs pa dang / mchod

'phrin sogs la 'bad dgos pa yin na'ang / deng sang ming tsam yang mi grags pa 'di ni shin tu yid ches shing ngo mtshar ba'i gnas rmad du byung ba yin no/ /chos las pa der 'byung
po 'dis mthun rkyen bsgrubs pa'i rgyu mtshan ni/ chos rje de'i yab ri khrod 'grims pa'i rnal 'byor pa zhig yin pa la/ lan gcig sa skya'i phu'i ri ldebs shig la phyin
pas/ mtshan mo'i ring la me 'od khrom khrom yong ba zhig 'dug pa ci yin bsams pa la/ nyin zhig de phyogs phyin pas sngar mthong ma myong ba'i btsun pa zhig dang 'phrad
byung ba/ khyed su yin dris pas/ nged jo bo shar ba zer ba zhig yin/ nged rgyal rtse sku gnyer yon tan can zhig yin pa la/ nged la gzhan gyis phra ma bcug ste sde srid kyi
btsun mo dang gtam cha zhig byung bas/ gong nas bka' bkyon phog pas/ nged kyis rgyal rtse pa'i sde pa rnams la smon lam log pa btab pa'i rkyen

byas 'drer skyes te jo bo shar par grags la/ de nas rgyal rtse pa'i sde pa'i gdung rabs rnams bcad rjes/ sa skyar 'phos nas yong pa yin pas/ da rang re gnyis kha dan byed pas/
nged la 'dir sdod gnas shig bzos rten gsol gyis shig khyod kyi mi rgyud la ngas phan chen po yong zer yal song bas/ khong gis de bzhin byas pas khong rang mi rgyud mi
nor dang bcas pa la phan thogs chen po byung bar grags so/ /dus phyis rje'i gsung gis/ nga'i bsam pa la gdan sa chen por nad pa ma bu la byin rlabs byas dus/ nad pa de dran
med la brgyal dus der sa skya pa'i chos skyong rnams kyi mthu rtsal dang byin rlabs la brten 'dre de tshe'i dus byas 'dug pa snying re rje bsam smon lam gang yong rang
byas zhes gsungs so/ /'di lta bu'i rnam thar la so skye dag yid gnyis skye bar srid kyang / de ltar dgos pa ma yin te/ de yang bsam yas chos skyong chen po sogs ngo bo
sar gnas yin kyang / rnam pa 'jig rten dregs pa'i tshul bzung ba rnams

ma gtogs/ gzhan smon lam log pa sogs kyi mtshams sbyor las byung ba'i 'byung po rnams ni stobs ji ltar che yang rang rang gi 'phen byed rdzogs byed kyi las ji tsam yod pa de
rdzogs pa dang / rkyen dge ba'i bshes gnyen sogs kyi byin rlabs la brten tshe 'phos te mtho ris kyi lus rten sogs su skye ba chos nyid yin pas/ des na jo bo shar par grags
pa de yang / rje 'di'i byin rlabs dang las 'brel smon lam gyi dbang zhig gis skabs der tshe 'phos par sems la/ ci ste der skabs kyi 'byung po de dngos ma yin yang / de'i
'khor du gtogs pa'i gdug pa can 'jig rten ma rungs par byed pa'i stobs ldan gyi 'byung po zhig yin par gdon mi za bas/ gang ltar shin tu ngo mtshar ba'i gnas su shes
par bya zhing / don du na bdag cag gi yongs 'dzin rje btsun mus pa chen po 'di ni/ dus gsum gyi rgyal ba kun gyi spyi gzugs dam pa 'khor 'das brtan g.yo kun gyi bdag por
gdod ma

nas bzhugs pa de'i phyir de nyid kyi ngo mtshar ba'i rnam thar gyi cha shas phyogs re tsam yang bskal brgya'i bar du brjod par ga la nus/ 'on kyang rang gi blo nus dang 'tshams
par spros pa'i rgyas pa'i phyogs rnams shes par 'dod na/ kho bos logs su byas pa'i rje 'di'i rnam par thar pa rnams su blta bar byos shig yang bdag gi 'dren pa rje btsun
dbang phyug rab brtan de nyid kyang / rgyun du thugs dam la shin tu brtson pas nyams dang rtogs pa'i mnga' bdag tu gyur cing khyad par chos skyong rnams kyis zhal ston
pa dang / las mdzad par gdon mi za ste/ rje nyid sa skyar phebs pa'i tshe yang / gdan sa chen po gzigs pa nas bla brang sgo sper ma phebs kyi bar la dpal mgon bram ze'i
gzugs can sku mdog dkar po/ phyag g.yas na rtse gsum dang / g.yon na thod pa bsnams pa/ sku tshad thog dpang gsum tsam yod pa yum chen bzhi dang bcas pa zhig gar stabs
kyi ling ling 'byon pa spyan lam

du 'bral med du gzigs pa byung zhes rje nyid kyi gsung las dngos su thos pas mtshon te shes la/ gzhan yang rje 'di la gnyan mgon chen po shin tu 'ches pa'i mtshan ma 'ga' zhig
kho bo la yang shar mod kyis 'dir ma spros so/ /yang sprul pa'i sku lo nas spyan snga rin po che kun dga'i mtshan can la yang bka' srung rnams kyis zhal bstan cing 'phrin
las bsgrubs pa'i tshul ni/ rje nyid gdan sa chen por thog mar phebs dus/ bdag cag gis chos skyong gi chos skor rnams gsol ba btab pa'i tshe/ de'i nub mo mnal lam gyi
tshul du sprin nag rab tu 'khrugs pa'i dbus su gur gyi mgon po lha brgyad yongs rdzogs sprul pa'i pho nya rnams dang bcas pa yang yang du gzigs pa zhig byung bas/ nangs
par nyid kyi gsung las/ nged la rmi lam 'di bzhin byung bas gser kha bdag po'i dper 'dug pa bzhin/ da lam mgon po'i chos skor rnams cis kyang

phul bas thus pa 'dug ces zhal bzhes bka' drin bskyangs nas/ thog mar 'di skor gyi dbang dang rjes gnang rnams stsal dus/ phyi'i las mkhan gcer bu zangs gri can gyi rjes gnang
gi skabs/ nam mkha' shin tu dwangs shing gzim khang gi steng du chu pho ba sogs kyi rkyen gang yang med pa la/ rjes gnang gi mchod bshom gyi stegs kyi steng du gdung
mtshams nas brdol ba lta bu'i chu rgyun dri ma med pa bum gang tsam zhig rjes gnang gnang bar la babs byung bas der yod thams cad ngo mtshar du gyur cing / rang gi bsam pa
la rje 'di la chos skyong 'di skor gyi byin rlabs kyi chu rgyun khyad par can zhig bzhugs pa'i ngo mtshar ba'i rtags su 'dug snyam pa byung zhing / yang de dus nang so
pu tra khang du dmigs yul zhig la ched gtad las sbyor gyi sku mtshams zhag 'ga' mdzad pa na/ nub gcig mnal lam gyi tshul du las mkhan chen po nyid 'brog pa khyi ra ba'i tshul
du sprul nas byung ste/ de na re/ dmigs yul la rtags myur du 'byung ba dang / rje nyid rgyal sras thogs med pa'i sku'i skye ba yin tshul/

de'i bla ma rnams kyang zhing 'di dang 'di na bzhugs pa'i lo rgyus sogs dang / gzhan yang lung bstan ngo mtshar can mang du brnyes 'dug cing / yang skabs der sgo rum du gur
gyi mgon po lha lnga'i dbang bzhi yongs rdzogs sindhu ra'i dkyil 'khor la brten pa thun mong ma yin pa de gnang ba'i tshe/ gtor dbang bka' bsgo mdzad pa na/ bse mgon chen
po'i phyag g.yas pa dang / kho bo'i lag pa sbrel gsungs nas de bzhin du byas pa la/ rje nyid bskyed rim shin tu gsal ba'i ngang nas spyan gnyis nyi zla lta bu'i mig gis
'cham mgon dang bdag cag la yang yang gzigs shing / bstan par dgongs pa'i thugs bskyed drag po dang bcas gsung shugs mthon pos bla ma brgyud pa lugs srol mang po'i mtshan
nas brjod cing bka' bsgo drag tu

mdzad byung pas/ de'i byin rlabs kyi zil gyis rang gi lus skyi phung byed pa dang / sems la dga' bde khyad par can skyes shing / 'di lta bu'i snang tshul ni rang yang skal
ba bzang ba dang bla ma 'di yang sprul pa'i sku yin pa la the tshom mi dgos pa 'dug snyam pa'i bcos min gyi dad pa dung dung skye ba zhig byung zhing / yang dus der lha khang
rtse'i gsang ba'i mgon khang khyad par can de'i gnyan mgon bram ze'i gzugs can gyi sku brnyan 'bur sku'i drung du mchod bshams mdzad nas/ zhal bzhi pa bsgrub dus kyi
rjes gnang rgyas pa dang / bram ze'i sngags gtad gnang ba'i tshe/ cung zad rtsub 'gyur che ba dang bcas rtags ya mtshan che ba zhig rmi lam du shar bas blo bde bar byung
zhing / bla ma dang chos skyong la yid ches kyi dad pa thun mong ma yin pa zhig de dus skyes pa yin la/ yang ngos cag gi rnam 'dren dam pa mkhan chen thams cad mkhyen pa
ngag dbang chos kyi grags pa ni/ nges

pa'i don du lha mchog 'jam pa'i dbyangs sam sa skya pa'i rje btsun gong ma gcig gi ngo bor bzhugs pa gdon mi za yang / gdul bya'i snang ngo tsam du ston par mdzad pa ni gzhi
tshul khrims rnam par dag pa la gnas shing / mkhas grub kyi bla ma du mas rjes su bzung bas gsan pa rgya mtsho'i pha mthar son cing / mdo sngags rig gnas kyis bsdus pa'i
shes bya'i yul mtha' dag la bslabs sbyangs mthar phyin pa mdzad pas/ 'chad rtsod rtsom gsum gang mdzad kyang thogs med kyi mkhyen rab mnga' bas bstan pa ma lus yongs rdzogs
kyi gsal byed mchog tu gyur cing / rgyun du bsgom sgrub la rtse gcig tu gzhol bas/ so so'i rgyud dang man ngag nas bshad pa'i nyams rtogs thams cad thugs la 'khrungs
pas gzhan gyi gegs sel ba dang / ting nge 'dzin ma skyes pa bskyed pa/ skyes pa bogs 'byin pa sogs la byin rlabs kyi rgyun gzhan las ches che ba mnga'

zhing / che dgu kun gyis zhabs la gtugs kyang / khengs pa dang dregs pa thams cad rgyang ring du spangs te/ kun gyi 'bangs ltar gzhan gyi don la dgyes pa lhur mdzad pa sogs
mdor na sngon gyi skyes chen dam pa rnams kyi ngo mtshar ba'i rnam par thar pa rnams ma tshang pa med pa mnga' ba'i tshul gyis dus ding sang gi gangs ri'i khrod kyi bstan
'dzin kun gyi gtsug rgyan dam par gyur te/ da lta dgung lo bdun cu pa'i steng du phebs pa/ slar yang bskal brgya'i bar du seng ges bteg pa'i 'gyur med rdo rje'i khri la
zhabs zung brtan par bzhugs pa'i dge mtshan thams cad 'bad med lhun grub tu gyur pa'i ngang nas/ bdag cag lha dang bcas pa'i 'dren pa dam par sku lham me/ gsung lhang nge
/ thugs lhan ne ba'i tshul du bzhugs pa'i skyes chen dam pa 'di nyid kyi ngo mtshar ba'i rtogs pa brjod pa rgyas pa ni logs su 'chad par bdag spro la/ 'dir yang sku'i skye
ba dran pa dang / bla ma dang lhag pa'i lha'i zhal gzigs

shing byin gyis brlabs pa/ chos skyong rnams kyis 'phrin las bsgrubs pa sogs cung zad brjod na/ rje 'di sku gzhon nu'i dus thos bsam la bzhugs pa'i skabs shig tshes bco lnga'i
zla ba nya gang ba shar byung ba'i dus der rang gi skye ba snga ma rnams dran pa'i tshul ni/ sngon chos rgyal 'phags pa hor yul nas phebs dus rje nyid dad can gyi gang
zag cig tu gyur nas 'phags pa'i zhabs rjes su 'brangs te/ gdan sa chen po'i grol chu'i lho phyogs kyi grong 'dabs shig tu khyim pa mo zhig dang lhan cig tu bzhugs nas sras
kyang 'ga' byung zhing / de dus kyi thugs dam chos rgyal ma rang la mdzad pa gsal bar dran pa dang / de'i rjes su g.yag mi pham chos kyi bla ma sangs rgyas dpal bas/
sa skya'i dga' ldan du 'chad nyan mdzad pa'i tshe/ rje nyid de'i slob ma'i nang tshan sde snod 'dzin pa chen po bsod nams bzang po zhes bya bar gyur nas/ de dus mkhan chen

g.yag pa khri steng du phebs pa dang / rang nyid chos ra'i phyogs kyang 'di phyogs su bzhugs pa sogs thugs la gsal bar shar zhing / yang de'i rjes su rdo rje 'dzin pa chen
po sbas pa'i rnal 'byor zhig tu sku skye ba bzhes te/ de dus g.yas ru byang gi ldog gi sa cha zhig tu chos rje rdzong pa kun dga' rgyal mtshan la gshed dmar lha lnga'i dbang
gsan te/ dbang gral gyi rnam pa 'di bzhin yod sogs shin tu gsal bar dran pa byung gsungs te/ des mtshon nas sku'i skye ba mang por mkhas grub du ma'i tshul bzung nas
bstan 'gro'i don mtha' yas pa zhig mdzad par gdon mi za zhing / sku tshe 'dir yang chos gsan pa'i rje bla ma rnams la sangs rgyas dngos kyi 'du shes mnga' ba ni/ grub mchog
bsod nams chos 'phel gyi drung du 'jigs byed kyi ra khrid gsan pa'i tshe/ bla ma 'jam dbyangs su bsgoms nas gsol ba btab pas/ gsung rab kyi don la go blo khyad par can
zhig de dus na byung ba yin

gsungs shing / gzhan yang 'jam dbyangs dkon mchog rgya mtsho/ mkhan chen dbang phyug dpal bzang / rje klu sgrub rgya mtsho/ mus chen rdo rje 'chang sangs rgyas rgyal mtshan/
rje 'gyur med bde chen/ rtse gdong bdag chen kun dga' bsod nams lhun grub/ rje dbang phyug rab brtan sogs gtso bor gyur pa'i chos gsan pa'i bla ma thams cad la thugs dad
bcos min 'khrungs pas/ so so'i rnam thar gsung dus phyag thal mo sbyor ba dang / spyan chab g.yo ba sogs mdzad byung pa na/ gzhan rgyud la yang dad pa dbang med du skyes
pa myong bas grub cing / lhag par mus chen 'jam pa'i dbyangs dkon mchog rgya mtsho la nged kyi rtsa ba'i bla ma yin gsungs nas thugs dad lhag par che bas/ rje de nyid kyi
sku 'dra phyag nas ma zhig kyang 'bral spangs du mdzad cing / rang gzhan gyi don gal che ba kun la yang rje mus chen kho na la

gsol ba rtse gcig tu btab nas lung bstan zhu ba mdzad de/ gang byung ba de bka' stsal pas kun la bslu med kyi gdeng khel kho na 'byung ba zhig yod 'dug cing / ding sang gi
dus 'dir bstan 'dzin kun gyi bla na bzhugs shing 'phrin las kyis phyogs med khyab pa 'di yang / mus chen 'jam pa'i dbyangs de nyid kyi byin rlabs thugs rgyud la 'phos pa'i
dge mtshan las byung bar nges te sngon rje 'di sku gzhon nu'i dus yangs pa can du bzhugs skabs/ rje dkon mchog rgya mtsho gnas der byon pa'i dus thams cad du zhabs drung
du yang yang byon gsungs nas/ phye mar rdag bcang ma phyag spar do gsum re dang rje de nyid rang gi gsol ba bzhes 'phro rnams rgyun par gnang nas/ 'di rnams gzhan la ma
ster bar rdzogs par zo gsungs pa'i bka' phebs rgyun du gnang ba zhig yod 'dug pa dang / chos ra dang phebs lam sogs gang du mjal yang / rje mus chen nyid spyan

cung zhig mi gsal ba'i tshul gyis/ pha gi de mdar pa 'tsho byed kyi bu yin 'dug gam gsungs shing mjal res bzhin dgyes dgyes kho na mdzad pa zhig yod gsungs pas/ des na rje
'di ma 'ongs ba'i dus su sa skya pa'i bstan pa'i gsal byed dam pa skye 'gro kun gyi rtsa lag mchog tu 'gyur ba la dgongs nas/ mus chen 'jam pa'i dbyangs de nyid kyi thugs
rje'i spyan ras kyis bu gcig pa ltar 'tsho zhing byin gyis brlabs par mdzad pa la the tshom dang yid gnyis mi dgos pa yin zhing / bla ma dang lhas zhal bstan tshul ni/ rje
nyid 'jigs byed kyi gsung bsnyen zhig la bzhugs skabs/ lan cig sku mdun gyi nam mkhar de'i dkyil 'khor yongs su rdzogs pa gsal la dwangs pa zhig yun ring du gzigs shing
/ de dang dus nye bar rje nyid sa skya'i mchod zhing bya khra ma na 'khor mang po dang bcas bzhugs 'dug pa la/ de'i lho phyogs kyi nam mkhar rje sa skya pa chen

po'i sku/ tshad thog dpang gcig tsam byas pa/ zhal shar phyogs su gzigs pa'i sku mdun du ting bdun cha che ba zhig yon chab dwangs mas bkang nas 'dzin mkhan sogs med pa bar
snang de kar bgrengs tshar du 'dug pa gzigs pas/ thugs dad lhag par g.yos nas gsol ba drag tu btab pa'i mnal lam shin tu gsal ba byung gsungs pa ni/ rje sa skya pa chen
pos rjes su bzung ba'i mtshan mar snang zhing / yang sa skyar phebs pa snga ma zhig la kho bos 'dod chos 'dra gsol ba btab pas/ re zhig zur khang gi rje btsun gyi sku 'dra
mdze thod ma'i drung du chos rnams ma dang / zhabs skor 'bum ther mdzad dgos pa 'dug gsungs nas de bzhin gnang bas/ nyin gcig gi mnal dang 'od gsal 'dres pa'i gzigs snang
la/ rje btsun gyi sku'i 'gram nas bud med cig dang / sngags pa 'dra ba'i khye'u gos dkar gyon pa zhig byung nas/ rje nyid kyi sku la phyag gis reg byung bas/

de ma thag thugs rgyud la bde chen gyi ye shes khyad par can 'khrungs pa snyam byed pa byung gsungs pa ni/ gsal bar ma gsungs pa ma gtogs/ don la dus der rje btsun gyi sku
de rje btsun dngos dang / de'i thugs ka nas sprul ba'i ye shes kyi dkyil 'khor gsal bar gzigs nas/ de'i gtso bo yab yum gyis byin gyis brlabs pa'i mod la/ thugs rgyud la
dbang gi ye shes khyad par can 'khrungs nges pa'i gsung du 'dug snyam pa kho bo la shar zhing / yang lan cig rje nyid kyi mnal lam du ri mthon po zhig la 'dzegs byon pas/
de'i rtse na brag phug chen po zhig 'dug par phebs pa na/ brag de la zhabs rjes gsal po gnyis 'dug pas/ sus yin gsungs pas/ mi zhig nas chos rgyal 'phags pa'i yin zhu ba
la/ de ma thag zhabs rjes las chu bo chen po brdol te rgya je cher song ba la/ rje nyid kyis thugs dad pa chen po dang bcas chu de nas zhal du gsol ba dang / sku khrus mdzad

pa sogs kyi snang ba byung gsungs ba ni/ chos rgyal 'phags pa rje 'di sku'i skye ba mang po'i bla mar 'dug pas thugs rjes 'bral med du skyong ba'i mtshan mar gsal zhing / mkha'
'gro chos skyong rnams kyis 'phrin las bsgrub pa'i tshul yang / sa skyar phebs res bzhin sgo rum sogs mgon khang rnams su ched gtad byon nas bstan pa rgyas pa/ bstan
'dzin sku tshe brtan pa/ 'jig rten bde ba sogs kyi 'phrin las bcol ba dang bcas thugs dam bskang gso rgyas par gnang ba zhig 'dug pas/ lan cig de rnams gnang nas yun ring
ma lon pa'i dus shig na/ sa skya pa'i bstan pa la log sgrub byed pa'i stobs ldan ma rungs pa zhig bstan srung rnams kyis tshar bcad pa'i tshul mnal lam du gsal bar shar
'dug pa dang / yang lan cig nang so pu tra khang du thugs dam mdzad pa'i nub las mkhan chen po nyid bande snum bag can zhig gi tshul du byung nas/ byang khog gi rje rang
gi

slob ma zhig la ma 'ongs pa 'byung tshul lung bstan pa bzhin thog tu khel ba byung gsungs shing / yang snga mo'i dus phru ma bsgrub gnas su thugs dam yun ring mdzad dus gnyan
mgon zhal bzhi pa kho bo cag gi yab rje grags pa'i mtshan can de nyid kyi rnam pas/ chu snod chen po chab kyis bkang ba phyag na bsnams nas 'byon pa sogs byung gsungs
pa ni/ rje nyid la zhing skyong chen pos tshe chu'i dngos grub phul bas sku tshe ring ba'i mthar thug pa'i rten 'brel de dus nas 'grig pa'i dge mtshan rmad du byung ba yin
par kho bo sems la/ yang lha sar zhabs skor 'bum ther mdzad dus mnal lam du gser mdog can pa'i mkhan chen shAkya bstan 'dzin pa dang rje nyid lhan cig pas ri mthon po zhig
la 'dzegs byon pa'i mod la/ lung bstan khyad par can zhig brnyes 'dug kyang 'dir bri bar ma nus la/ yang lan cig mnal lam du dpal ldan bla ma dam pa dang mjal ba sogs
ngo

mtshar du ma byung 'dug cing / der ma zad rje bla ma 'di byang chub snying po brnyes kyi bar du byang phyogs kyi 'jig rten gyi khams gser mdog can na bzhugs pa'i dpal ldan
grags pa'i zhabs kyis skad cig kyang 'bral ba med par thugs rje'i lcags kyus 'dzin par mdzad pa'i gtan tshigs yang dag pa zhig kho bos rtogs mod kyis/ 'dir ni de tsam mo/
/mdor na yongs 'dzin dam pa 'di nyid la gdul bya'i snang ngo tsam du bstan pa la yang / lung rtogs kyi yon tan gzhal du med pa zhig mnga' bar yid ches mod kyang / rje nyid
yon tan sba ba la gtso bor mdzad pas thugs rgyud la spangs rtogs kyi yon tan gang yang med pa skad mdzad cing thugs sgam pas thugs dam gsal ltas sogs ji ltar byung sus
kyang zhu mi nus shing / zhus kyang gsal po mi gsungs la/ cung zad thor bu gsungs pa rnams la yang gzhan la mi 'chad pa'i dam dog chen po mdzad pa zhig 'dug pas 'dir zhib
tu 'bri bar ma

nus la/ slar rje nyid kyi dgongs pa bkrol nas rnam thar rgyas pa spel ba'i tshe rim gyis gsal bar byed pa sha chags pa lags so/ /'dir smras pa/ 'gro ba kun la dga' bzhi'i lam
bstan nas/ /snying po'i 'bras bu ster mdzad bla chen dang / /bsod nams ye shes rtse mo mthar son zhabs/ /rab snyan grags pa'i rgyal mtshan 'dzin rnams bsngags/ /lnga rig
mkhas pa'i gtsug rgyan paN chen dang / /byang phyogs chos srid bdag po 'phags pa'i mtshan/ /de dag dbon dang chos rgyud 'dzin pa yi/ /skyes mchog rnams la su zhig dad
mi byed/ /khyad par dus ngan snyigs ma'i mthar thug 'dir/ /bstan pa'i me ro gso la bsam bzhin du/ /byon pa'i sngags 'chang chos rje yab sras kyi/ /bka' drin bsams na lan
brgyar phyag byar 'os/ /de ltar thub dbang rgyal tshab sa skya pa'i/ /chos kyi rgyud pa 'dzin pa'i slob ma

ru/ /ma gyur gangs ri'i khrod 'dir bstan 'dzin du/ /zhal gyis 'ches pa'i gang zag gcig yod min/ /de yang dwags po bka' brgyud par grags pa'i/ /bstan 'dzin gtso bo khams pa
mi gsum gyi/ /nang tshan phag mo grub pa'am mtha' tsa pa/ /khams pa rdor rgyal zhes pa'i mtshan gsum dang / /ldan pa de yis sa skya'i bla chen zhabs/ /bcu gnyis lor bsten
gdams pa phal cher gsan/ /slar yang rje btsun grags pa rgyal mtshan la/ /gtugs nas gsung gi bdud rtsi mang gsol bas/ /sa skya'i rgyud 'dzin slob ma grags pa can/ /yin zhing
de yi slob brgyud gling ras nas/ /brgyud de gtsang pa rgya ras zhes bya bas/ /'brug tu dgon pa btab pas deng sang dus/ /'brug pa zhes pa'i bka' srol chen po zhig /byung
ba 'di kun sa skya'i slob rgyud du/ /gtogs shing gzhan yang phag gru'i nye gnas che/ /ga zi rin chen dpal gyis stag lung thang / /btab pa nas bzung 'di pa'i srol

'dzin la/ /stag lung thang pa zhes grags de dag kyang / /sa skya pa yi slob mar bsnyon med du/ /grub cing phag gru'i sku tshe'i mjug tsam gyi/ /thugs sras skyu ra rin chen
dpal zhes pas/ /'bri khung thel btab 'bri khung pa zhes pa'i/ /srol chen gcig tu grags shing 'di kun kyang / /dpal ldan sa skya pa yis rje 'jug tu/ /nges pa yin la dus gsum
mkhyen pa'am/ /spre'u chos kyi grags pa zhes kyang bya/ /khams pa dbu se zhes pa'i mtshan gsum dang / /ldan pa'i skyes bu de yis sa chen gyi/ /dngos slob rga lo dang ni
a seng zhabs/ /shan pa rdor seng gsum las lam 'bras sogs/ /sa lugs chos kyi bdud rtsi mang gsol nas/ /gang des smar khams sgang zhes bya ba ru/ /karma lha sdings dgon pa
btab pa nas/ /karma kam tshangs zhes pa'i srol chen po/ /gcig tu grags te 'di dag thams cad kyang / /sa skya pa yi slob rgyun khongs su gtogs/

/gzhan yang grub thob khyung po rnal 'byor ram/ /shang pa du khu ba zhes bya ba des/ /legs par phye ba'i shangs pa bka' brgyud pa/ /zhes grags lugs srol bzang po 'di nyid la/
/rgyud pa rin chen sna bdun byung ba las/ /de yi rgyud pa bzhi pa rmog cog pa/ /rin chen brtson 'grus zhes bya sa chen gyi/ /dngos slob a seng zhabs las sa lugs kyi/ /gdams
pa mang du nos shing de nyid kyi/ /rgyud pa drug par gyur pa gnyan ston che/ /sbas pa'i sangs rgyas zhes byas dpal sa skyar/ /rje btsun grags pa'i zhabs pad lo bcu
gnyis/ /bsten de rgyud dang man ngag phal cher gsan/ /rgyud pa bdun pa 'gro ba'i mgon po mchog /sangs rgyas ston pas chos rgyal 'phags pa la/ /smin grol zhal gyi bdud rtsi
mang nos pas/ /'di dag kyang ni rje btsun sa skya pa'i/ /slob rgyun yin zhing zhang ston g.yu brag par/ /grags pas sa skya'i bla chen sku dngos kyi/ /slob ma shan pa rdor
seng zhes bya

dang / /a seng zhabs la gtugs nas sa lugs kyi/ /chos skor mang gsan de yi rgyud 'dzin la/ /zhang gi bka' brgyud ces grags 'di rnams kyang / /sa skya'i rgyud 'dzin yin la su
yis bsnyon/ /phyis su byung ba bo dong par grags pa'i/ /rtsa ba gshong ston rdo rje rgyal mtshan zhes/ /chos rgyal 'phags pa'i thugs kyi sras mchog yin/ /de yi gcung po
gshong ston blo brtan dang / /dpang lo chen po blo gros brtan pa'i zhabs/ /de yi dbon po lo chen byang rtse ni/ /dpal ldan bla ma dam pa'i dngos slob mchog /yin zhing lo
chen byang rtse'i dbon rgyud ni/ /lo chen grags pa zhes bya de nyid byon/ /de yi dbon po bo dong ka bcu pa/ /chos kyi rgyal mtshan dngos kyi mtshan yin te/ /ston ming phyogs
las rnam rgyal zhes grags pa/ /'di dag kyang ni dpal ldan sa skya pa'i/ /bstan 'dzin dge ba'i bshes gnyen ngo mtshar can/ /kho na yin zhing de yi rgyud

'dzin la/ /bo dong pa zhes grags 'di byung ba lags/ /deng sang dge ldan par grags srol 'di yang / /thog ma'i byung tshul shar phyogs tsong kha pa/ /blo bzang grags pas 'brog
gi ri bo che/ /dge ldan rnam par rgyal ba'i gling btab nas/ /de yi gdan sa dar ma rin chen dang / /gdan sa gnyis pa dge legs dpal bzang ste/ /de ltar gsum las snga ma gnyis
po ni/ /sa skya'i las chen gzhon nu blo gros kyi/ /slob ma rab 'byams smra ba'i bshes gnyen mchog /bdun gyi nang tshan yin zhing phyi ma ni/ /ka bcu legs par shes pa
bcu phrag gcig /byung ba'i nang du gtogs pas 'di kun gyis/ /mdo phyogs mtha' dag dpal ldan sa skya ru/ /legs par btugs shing de bzhin sngags phyogs kyang / /'gro mgon rje
dang de yi thugs kyi sras/ /spyan snga grags pa byang chub la sogs pa las/ /thog mar gsung ngag lam 'bras nas brtsams te/ /sa skya'i rje btsun gdams pa phal

che ba/ /gsan pas deng sang dus na dge lugs zhes/ /'phrin las shin tu che ba'i tsong kha pa/ /blo bzang grags pa brgyud par bcas 'di yang / /mtshungs med sa skya'i rje btsun
mchog rnams kyi/ /gsung la sbyangs pas dge bshes gnas thob cing / /rjes 'brangs yin pa'i rgyu mtshan de ltar lags/ /gzhan yang jo nang kun spangs thugs rje dpal/ /zhes
bya de yis chos rje khu dbon gyi/ /dngos slob nags phug shes rab 'od zer dang / /chos rgyal 'phags pa gnyis kyi slob bu'i mchog /shar pa 'jam dbyangs rin chen rgyal mtshan
la/ /gtugs nas lam 'bras la sogs sa skya pa'i/ /gdams pa ma lus gsan nas skyes mchog des/ /sa skya'i dgon lag jo nang ri khrod btab/ /de yi dngos slob kun mkhyen dol bu
yis/ /sngon med gzhan stong lta ba'i srol btod pas/ /'di la mkhas mchog rnams kyis mgrin gcig tu/ /khyed

nyid sa skya'i grub mtha'i rjes 'jug tu/ /khas len bzhin du rje btsun gong ma yi/ /gsung dang 'gal ba'i lta ba 'di 'dod pa/ /'thad pa min zhes rtsod ngag mang du bsgrags/ /'on
kyang kun mkhyen de yis gzhan stong gi /lta ba ston byed gsung rab mang brtsams nas/ /sa skyar byon tshe chos rje sa paN gyi/ /na bza' bla gos sku dreg can zhig la/ /mjal
bas dad gus chen pos sku chos de/ /zhal du 'jibs shing gsol ba mang btab pas/ /gzhan stong lta ba la zhen thugs 'gyur te/ /de phyin gong ma'i gsung dang mthun pa yin/
/lta ba rang stong skyong la gus pa zhig /byung ba yin zhes bdag gi bla ma gsungs/ /de ltar kun spangs rje dang dol bu ba/ /gdan sa rim par byon la jo nang par/ /grags
shing dus phyis nag po spyod pa yi/ /rnam sprul dpal ldan kun dga' grol mchog zhabs/ /dngos slob brgyud par bcas rnams sa skya pa'i/ /rgyud 'dzin 'dres med yin par so so
yi/

/rnam thar bltas pas nges shes skye bar 'gyur/ /des na gangs khrod bstan 'dzin thams cad kyis/ /zhabs la gtugs shing dpal ldan sa skya pa/ /'di ni yongs rdzogs bstan pa'i bdag
po zhes/ /snyan grags rgya mtsho'i gos can khyab 'di yang / /skyes chen rnams kyi 'phrin las bstan srung gis/ /bsgrubs las byung bar kho bo nges shes rnyed/ /rnyed pa
de yang blo gros mthu las byung / /byung ba 'di la rjes 'jug skal bzang kun/ /kun kyang yid ches gus pa bskyed par rigs/ /gangs ljongs 'di na yongs 'dzin mang yang kun gyi
skyabs gnas sa skya pa/ /sa skya pa yi bstan 'dzin mang yang snyigs dus 'gran bral sngags 'chang rje/ /sngags 'chang rje yi rjes 'brangs yang yang brgyud pa zin pa kun
dga'i ming / /kun dga'i ming can spyod tshul mang yang kun kyang bstan pa'i bya ba lags/ /gnyis pa de las byung ba'i gdams pa dngos bshad pa la

bzhi ste/ byin rlabs chu bo'i rgyun dang 'dra ba'i bka' ma nub pa/ gdams ngag gser 'gyur gyi rtsi dang 'dra ba'i sarga ma log pa/ bsnyen bkur lha 'dod yon la longs spyod pa
lta bu'i dpal 'byor gyi rgyun ma nyams pa/ mos gus gzhon nu'i dga' ba dang 'dra ba'i bsam pa tshim pa'o/ /dang po la dbang gi bka' ma nub pa dang / rjes gnang gi bka' ma
nub pa gnyis las/ dang po dbang gi bka' ma nub pa ni/ theg chen chos rje dang / rdzong pa kun dga' rgyal mtshan pas lha brgyad ma bcu gnyis ma/ bcu bdun ma sogs la thun
mong du dbang gi cho ga'i yig sna mgon po rnam rol zhes bya ba mdzad cing / phyag len gyi sgo nas kyang dar rgyas su mdzad pa yin la/ ding sang yang dbang de gsum gyi rgyun
dang gzhan yang gri gug lha lnga la dbang gnyis dang bcas pas mgon po'i dkyil 'khor lnga'i dbang rgyun ma nub par yod pa yin no/ /de dag gi khungs kyang gri gug lha lnga
pa

la ni dkyil chog rgya gzhung bram zes mdzad pa yod cing / bcu bdun ma'i dbang ni rgyud dur khrod nag po'i lha bskyed pa'i le'us bcu bdun ma'i dkyil 'khor dang / dbang gi le'us
dbang bstan pa yin la/ lha brgyad ma dang bcu gnyis ma'i dbang la yig sna rje btsun gong mas mdzad pa mi snang zhing / gsan yig sogs na theb ma theb ci rigs pa 'byung
yang / gang ltar dam pas mdzad pa'i bris sku dang / ka pA la'i shog ril las rdo rje nag po chen po gur gyi mgon po 'di nyid bram ze mchog sred kyi zhal gzigs ltar lha gsum
ma dang / rgya gzhung ltar lha lnga ma'am/ bla ma brag steng pa'i khyad chos lha bcu gnyis ma'am/ bla ma mal lo'i khyad chos lha brgyad ma'am/ lo tsA ba rin chen bzang
po'i bzhed pa ltar lcam dral gnyis yum dang bcas pa la gtso bor mdzad pa'i lugs gang yang rung ba gcig gi dkyil 'khor du dbang bzhi mtha'

rten dang bcas pa thob pa zhes gsungs pas na dbang de dag rtsod bral tshad mas grub pa yin no/ /des na gur gyi mgon po gri gug lha lnga/ mgon po lha brgyad/ lha bcu gnyis ma
rnams kyi dbang thun mong ba rgya gzhung lugs/ rig pa'i dbang lnga/ sku gsung thugs kyi rjes gnang / sngags kyi bzlas lung gtor dbang dang bcas pa'i brgyud pa ni/ rdo rje
'chang / mkha' 'gro ma rdo rje gur/ slob dpon bram ze mchog sred/ nor bu gling pa bde ba'i rdo rje/ shrA dha kA ra warma/ lo chen rin chen bzang po/ brag steng pa yon
tan tshul khrims/ mal lo tsA ba blo gros grags pa/ rje sa chen/ slob dpon rin po che/ rje btsun rin po che/ chos rje sa paN/ 'phags pa rin po che/ bkras lung pa nam mkha'
bsod nams/ dge sding pa chen po/ sangs rgyas dpal/ rin chen gling pa/ bla ma rin chen rdo rje pa/ theg chen

chos kyi rgyal po/ chos rje kun dga' rgyal mtshan pa/ mkhan chen nam mkha' lhun bzang pa/ brag thog pa dpal 'dzin bzang po/ thams cad mkhyen pa rdo rje gdan pa/ rig 'dzin kun
dga' rgyal po/ drin can tshe dbang bkra shis/ rje tshar chen blo gsal rgya mtsho/ rje bod mkhar ba don grub rgyal mtshan/ spyan snga chos rgya mtsho/ lo nas spyan snga
chos kyi spyan ldan kun dga' don grub/ des bdag sa skya pa sngags 'chang ngag dbang kun dga' bsod nams la'o/ /yang lha brgyad ma dang bcu gnyis ma'i brgyud pa lugs gcig
ni/ 'phags pa'i rjes su dam pa kun dga' grags/ dga' ldan pa kun bsod/ gan pa rin rgyal/ 'gro mgon bsod nams/ nyi ma rgyal mtshan dpal/ ye shes dpal bzang / blo bzang dpal
'byor/ chag lo rin chos/ sa lo thams cad mkhyen pa/ rje dkon mchog lhun

grub sogs las brgyud de da lta ma chad pa bzhugs so/ /yang gur gyi mgon po lha lnga ma 'am lha brgyad ma'i dkyil 'khor du dbang bzhi yongs su rdzogs pa dbang gong ma gsum sindhu
ra dang ting nge 'dzin gyi dkyil 'khor du dbang bskur ba zhal nas snyan du brgyud pa'i thun mong ma yin pa'i dbang gi brgyud rim ni/ rdo rje 'chang / ye shes kyi DA
ki ma/ slob dpon yan lag med pa'i rdo rje/ mtsho skyes rdo rje/ indra bhu ti/ phun tshogs byed pa/ nag po spyod pa/ bram ze dpal 'dzin/ ga ya dhA ra/ bla chen 'brog mi shAkya
ye shes/ se ston kun rig zhang ston chos 'bar/ sa chen/ slob dpon rin po che/ rje btsun rin po che/ chos rje sa paN/ shar pa shes rab 'byung gnas/ gcung rdo rje 'od
zer/ dam pa kun dga' grags/ rong mi ye shes/ pre bo rdo rje grags/ bag ston gzhon tshul/ bla ma tshul rgyal ba/ bla ma ngag dbang pa/ mkhan

chen dbang phyug seng ge theg chen chos kyi rgyal po/ chos rje kun dga' rgyal mtshan/ mkhan chen nam mkha' lhun bzang / de man chad gong gi brgyud tshul dang 'dra'o/ /skabs
'dir theg chen chos kyi rgyal pos mdzad pa'i dkyil chog las/ 'di la dbang bzhi rdzogs kyi zin bris gcig 'dug na'ang / kho bos ma thob cing / rgya gzhung ma mthong bas yi
ger bkod ma nus so zhes gsungs pa'i don ni/ bla ma rin chen rdo rje pa la rgya gzhung lugs kyi dbang thun mong ba rnams las ma gsan/ de mtshams su dkyil chog 'di thugs rtsom
gnang / phyis su mkhan chen byang seng ba la snyan brgyud lugs kyi dbang bzhi yongs rdzogs gsan pa yin pas/ rgyus med kyi log rtog mi bya'o/ /don gyi dbang de dag la
dgongs nas/ rje tshar chen gyi mgon po'i dri ba lhag bsam rab dkar las/ snyan brgyud dang po byin rlabs chu bo'i skabs/ /

theg chen chos rje man chad yig cha dang / /phyag len lha brgyad bcu gnyis bcu bdun la/ /dkyil 'khor la brten dbang rdzogs mdzad 'dug pa/ /de yan rje btsun gong ma'i yig cha
dang / /gsan yig sogs su gsal ba ji ltar gzigs/ /khyad par sindhur la brten gong ma gsum/ /bskur ba'i brgyud pa da lta su la mchis/ /zhes gsungs pa'i dgongs pa'i don yang
gsal bar byas pa yin la/ yang bcu bdun ma'i dbang dang / gcer bu dang / bran bdud kyi rjes gnang gyi ljang gi lugs yin par grags shing / don la yang de nas brgyud pa yod
pa la/ brgyud pa gyi ljang nas 'dren tshul yod med ci rigs 'dug pas/ gzhan dag la ci 'dra yod dam snyam du dgongs nas yang dri ba lhag bsam rab dkar las/ 'di yi bcu bdun
gshin rjes bskor ba dang / /las kyi mgon po zangs gri rnam gnyis kyi/ /rjes gnang gyi ljang lugs zhes kha cig smra/ /de nas rim

bzhin brgyud pa ji ltar yod/ /ces gsungs nas/ dri ba po rang gi dgongs bzhed ni/ nyid kyis mdzad pa'i snyan brgyud rin chen lde mig tu/ gyi ljang yongs grags kyi brgyud pa
'dren par mdzad pa'i rjes su/ de nas ma brgyud pa'i bcu bdun ma'i dbang gi brgyud pa zhig kyang 'dren par mdzad 'dug pa bzhin/ kho bos bstan bcos 'dir yang gong du bkod pa
ltar yin pas/ des na gyi ljang las ma brgyud pa'i bcu bdun ma zhig ni rje tshar chen rang yang yod par bzhed rgyur snang zhing / gcer bu zangs gri can dang / bran bdud
kyi rjes gnang gi brgyud pa ni/ gyi ljang / mal lo/ sa chen/ yar bsgom se bo/ rgyal tsha lung mang po/ mkhas pa yon tan khri/ mkhan chen seng ge bzang po/ yar lung pa seng
rgyal/ mkhan chen bsod nams rgyal mchog 'jam dbyangs nam mkha' rgyal mtshan/ rgya gar shes rab rgyal mtshan/ paN

chen 'bum phrag gsum pa/ chos rje gong dkar tshul khrims pa/ rje tshar ba/ rje mkhyen brtse ba/ rje bsod nams chos 'phel/ mkhan chen ngag dbang chos grags/ spyan snga chos
kyi spyan ldan kun dga' don grub/ des bdag la'o/ /yang na mkhyen brtse ba'i rjes su/ rje byams pa rab brtan/ chos rje snying rje bzang po/ rje spyan snga ba man 'dra'o/ /yang
na tshar chen gyi rjes su/ rje mai tri pa/ spyan snga ba chos rgya mtsho/ lo nas kun dga' don grub man 'dra/ de dag ni gyi ljang nas brgyud tshul bkod pa yin la/ las
mkhan de dag gi rjes gnang gi brgyud pa lugs gzhan ni 'og tu 'chad do/ /gnyis pa rjes gnang gi bka' ma nub pa ni/ ding sang lcam dral du grags pa lha gsum gyi rjes gnang
/ mkha' 'gro sbags sgrub tu grags pa lha brgyad kyi rjes gnang / lha brgyad kyi steng du gdong brnyan sgo ma

bzhi bsnan pa lha bcu gnyis ma'i rjes gnang / las mgon pu tra ming sring gi rjes gnang ste/ bzhi po 'di la bdag chen blo gros rgyal mtshan pa'i gsung gis rjes gnang 'di bzhi
yongs su grags shing med mi rung yin pas gces par bya zhing / de bzhi thob nas man ngag mtha' dag nyams su len rung ba yin pas/ rnam grangs mang po chos kyi zab khyad tsam
yin no zhes gsungs par grags shing / gzhan yang rgyas pa'i yan lag tu khro bcu'i rjes gnang / bran bdud gshin rje nag po'i bka' gtad/ zangs gri can gnyis kyi rjes gnang
yang yod pa yin la/ de lta bu'i lcam dral gsum gyi rjes gnang 'di la thog ma'i yi ge tho tsam zhig mal los mdzad cing / de'i rjes su 'phags pa dang / chos rje bla ma sogs
kyis mdzad pa yang yod cing / da lta chos rje bla ma'i de'i steng nas gtso bor gnang ba yin la/ lha brgyad la

rjes gnang thun mong ba dang / thun mong ma yin pa gnyis las/ 'di la yi ge a gnyan dam pas mdzad pa dang / yar lung pas nag po 'gro shes dang / rje tshar pa dang sngags 'chang
chen pos mdzad pa yod pa las/ da lta phyi ma gnyis po gang rung gi steng nas gnang ba yin zhing / 'di'i zhal ngo nang brgyud kyi bla ma brgyud pa'i rim pa ni gong du
brjod pas rtogs nus pa yin la/ ngor lugs kyi brgyud pa ni/ dam pa kun dga' grags yan gzhan dang 'dra ba las/ dga' ldan pa kun bsod/ gan pa rin rgyal/ 'gro mgon bsod nams
pa/ bla ma dpal ldan tshul khrims/ grub chen buddha shrI/ rdo rje 'chang kun dga' bzang po/ mus chen dkon mchog rgyal mtshan/ grub chen dkon blo/ rje sangs rin/ rje dkon
mchog lhun grub/ rje dkon mchog rgya mtsho/ mus chen rdo rje 'chang sangs rgyas rgyal mtshan/

des sa skya pa la'o/ /yang na 'phags pa'i rjes su/ rgyal tsha chos kyi dbang phyug mkhas pa yon tan khri/ drin can seng ge bzang po/ bla ma dam pa/ yar lung seng rgyal/ mkhan
chen rgyal mchog 'jam dbyangs nam rgyal/ bdag chen blo gros rgyal mtshan/ mkhas btsun dpal ldan rgyal po/ rje sangs rin man 'dra/ yang na ngor chen mus chen/ rgyal tshab
rje/ kun mkhyen/ yongs 'dzin dkon mchog 'phel man gong dang 'dra/ lcam dral gyi brgyud pa ni/ dam pa kun grags kyi rjes su/ bdag nyid chen po/ 'gro mgon rje/ bla chen
kun rgyal/ 'jam dbyangs nam rgyal/ bdag chen rdo rje 'chang / rje rdo ring pa/ rje blo gsal rgya mtsho/ rje bstan pa'i rgyal mtshan/ rje bsod nams chos 'phel/ mkhan chen
thams cad mkhyen pa/

des bdag la'o/ /lha brgyad kyi rjes gnang rdzong lugs kyi brgyud pa ni/ chos rje bla ma yan 'dra/ de nas sngags 'chang gzungs kyi dpal ba/ bla ma dge legs bzang po/ zur ban
shAkya dpal/ bla ma rdo rje rgyal mtshan/ yang na bla ma dam pa/ bla chen kun dga' rgyal mtshan/ rdzong pa kun dga' rgyal mtshan/ mkhan chen nam mkha' lhun bzang / mus srad
pa rdo rje rgyal mtshan/ yang na 'phags pa/ mkhan chen byang chub dpal/ 'dzim chen rgyal mtshan dpal/ paN chen ma ti/ theg chen chos rgyal/ chos rje kun dga' rgyal mtshan/
khrom yon pa/ mus srad pa/ bla ma shes rab rin chen/ tshar chen chos rje man gong gi lcam dral dang 'dra/ gsang khrid kyi sngon du 'gro ba lha brgyad kyi steng du ber
nag bsnan pa lha dgu'i rjes gnang shin tu zab pa gcig 'byung ba 'di la yig cha mkhan /

chen 'jam pa'i dbyangs kyis mdzad pa yod la/ yang brag rdzong ma dang gtso bor 'brel ba mgon po 'di nyid la 'khor mgon po bcus bskor ba khro bcu'i rjes gnang du grags pa yod
cing / 'di'i brgyud pa bdag chen yab sras gnyis la ma byung bas/ phyis rje tshar pas lcags mo bkra shis seng ge la gsan pa yin zhing / 'di la yi ge rje tshar pas mdzad
pa dang / zur 'debs rje mkhyen brtses mdzad pa yod la/ da lta de gnyis gung bsgrigs pa'i steng nas gnang ba yin zhing / phyis kho bas kyang gsal ba zhig byas yod do/ /'di'i
brgyud pa 'og tu 'chad la/ lha brgyad kyi steng du seng gdong ma/ gzig gdong ma/ dom gdong ma/ dred gdong ma bzhi bsnan pas lha bcu gnyis ma'i rjes gnang 'di la yi ge
rje tshar pas mdzad pa yod la/ 'di'i rjes gnang gi brgyud pa ni/ bla ma bdag nyid chen po yan lha /

brgyad dang 'dra ba las/ mkhas btsun nam mkha' legs pa/ chos rje bla ma dam pa/ bla chen kun dga' rgyal mtshan/ 'jam dbyangs nam mkha' rgyal mtshan/ bdag chen rdo rje 'chang
/ rje btsun rdo ring pa/ rje btsun sgo rum pa/ de gnyis la rje tshar chen/ rje mkhyen brtse/ rje dbang phyug rab brtan/ des bdag sa skya pa la'o/ /yang na bla ma dam pa'i
rjes su/ bzhi thog pa kun dga' rin chen/ bdag po grags pa blo gros/ bdag po blo gros dbang phyug sngags 'chang rin chen rnam rgyal/ rje btsun sangs rgyas rin chen/ sa
lo 'jam pa'i rdo rje/ chos rje dkon mchog grags pa/ shes rab rgyal mtshan/ mus pa nam mkha' dpal bzang / grub mchog rdo rje'i mtshan can/ bla ma nam mkha' chos dar/ spyan
snga kun dga' don grub/ des bdag sa skya pa ngag dbang kun /

dga' bsod nams la'o/ /'khor rkyang pu tra ming sring gi rjes gnang zur bka' 'di la yi ge dam pas mdzad pa dang / yar lung pas rgyas bsdus gnyis dang / de dang 'dra ba sngags
'chang chen pos mdzad pa yang yod pas/ ding sang de dag gi steng nas mdzad cing / 'di la bzlas lung gi skabs su bod rbad bsad gsum ga yod pas/ las sbyor gang byed kyang
'di sngon du nges par thob dgos pa yin la/ 'di'i brgyud pa ni/ rdo rje 'chang / 'phags pa klu sgrub/ slob dpon padma 'byung gnas/ paNDi ta dharma pa la/ lo chen rin chen
bzang po/ brag steng pa yon tan tshul khrims/ bla ma mal lo tsA ba/ bla ma sa skya pa chen po kun dga' snying po/ slob dpon rin po che bsod nams rtse mo/ rje btsun rin po
che grags pa rgyal mtshan/ chos rje sa skya paNDi ta kun dga' rgyal mtshan/ 'gro ba'i mgon po chos rgyal 'phags /

pa/ dam pa kun dga' grags/ dga' ldan pa kun bsod/ gan pa rin rgyal/ dpal ldan bla ma dam pa bsod nams rgyal mtshan/ bla ma dpal ldan tshul khrims/ grub chen buddha shrI/ rdo
rje 'chang kun dga' bzang po/ sems dpa' chen po dkon mchog rgyal mtshan/ rgyal tshab dam pa kun dga' dbang phyug yongs 'dzin dkon mchog 'phel ba/ sa lo 'jam pa'i rdo rje/
grub chen dpal ldan bkra shis/ sngags 'chang chos kyi rgyal po ngag dbang kun dga' rin chen/ yab rje sbas pa'i sangs rgyas sngags 'chang grags pa blo gros/ des bdag sa
skya pa a nanda la'o/ /yang na sa lo'i rjes su/ rje dkon mchog lhun grub/ rje dkon mchog rgya mtsho/ mus chen rdo rje 'chang sangs rgyas rgyal mtshan/ mkhan chen ngag dbang
chos grags/ des bdag sa skya pa la'o/ /'di la yar lung pas mdzad pa'i yi ge las/ bod /

rbad bsad gsum gyi bzlas lung bka' bsgo dang bcas pa/ rje pa'i drung du/ chos rje pa dang / bla ma yar bsgom gnyis kas gsan/ de gnyis la rgyal tsha lung mang po dang / mkhas
pa yon tan khri/ mkhan chen seng bzang / de la yar lung pa seng ge rgyal mtshan gyis gsan par bshad pas/ sngon gyi dus su bzlas lung la bod pa gnyis tsam mdzad pa'i 'khor
rkyang gi rjes gnang zhig dang / ding sang yongs grags kyi sngags gsum ga bzlas lung gi dus mdzad pa'i phyag len gnyis shig byung ba 'dra zhing / sngags 'chang chos kyi
rgyal pos kyang / ming sring gsum gyi rjes gnang gi yi ge dang / zur bka'i yi ge so sor mdzad pa'i/ snga ma de la bzlas lung la bod pa gnyis tsam gyis chog pa kho bo sems
shing / 'on kyang dpe rnams su bzlas lung la sngags gsum ga byed pa bshad snang bas/ yi ge pas ma dag gam /

snyam pas dpyad par bya'o/ /gzhan yang zangs gri skor gsum la yang rjes gnang zur bka' re re yod pa ni/ yig rnying gung bsgrigs nas mdzad pa'i phyi'i las mkhan gcer bu zangs
gri can dang / nang gi las mkhan ber nag zangs gri can gyi rjes gnang gi brgyud pa ni/ rdo rje 'chang / rdo rje gur/ bram ze mchog sred/ nor bu gling pa/ dad byed go cha/
lo chen rin bzang / brag steng pa/ mal lo tsA ba/ sa skya pa chen po/ 'gos ston tshar sgang ba/ dge bshes mi g.yo ba/ gshen bsgom bla ma dpal/ slob dpon shes rab bla ma/
dam pa kun dga' grags/ dga' ldan pa kun bsod/ gan pa rin rgyal/ bla ma dam pa/ yar lung pa khu dbon/ 'jam dbyangs nam mkha' rgyal mtshan/ rgya gar shes rab rgyal mtshan/
paN chen 'bum phrag gsum pa/ gong dkar chos rje tshul khrims/ rje tshar chen/ rje /

mkhyen brtse ba/ rdo rje 'chang dbang phyug rab brtan/ mkhan chen thams cad mkhyen pa/ spyan snga chos kyi spyan ldan/ des bdag la'o/ /yang na tshar chen gyi rjes su/ rje bod
dkar ba/ spyan snga chos rgya mtsho/ bdag gi bla ma lo nas chos kyi spyan ldan no/ /bran bdud kyi rjes gnang gi brgyud pa ni/ chos rje sa paN yan chad mal lo nas brgyud
pa'i mgon po lha brgyad dang 'dra ba las/ do ba ston tshul/ rgyal tsha lung mang po chos kyi dbang phyug mkhas pa yon tan khri/ drin can seng ge bzang po/ yar lung seng
ge rgyal mtshan/ tshem bu pa dpal ldan blo gros/ dmar ston rgyal mtshan 'od zer/ bla ma kun bzang rtse ba/ chag lo rin chen chos rgyal/ sa lo 'jam pa'i rdo rje/ sngags 'chang
chos kyi rgyal po/ yab rje sbas pa'i sangs rgyas/ des /

bdag la'o/ /yang bdag chen blo gros rgyal mtshan dang / rje rdo ring pa las ma brgyud kyang bla ma gong ma gzhan las 'ongs pa'i mgon po khro bcu'i rjes gnang gi brgyud pa ni/
dam pa kun dga' grags yan lha brgyad dang 'dra zhing / de nas bla ma bdag nyid chen po/ mkhas btsun nam mkha' legs pa/ chos rje bla ma dam pa/ sngags 'chang gzungs pa/
bzang po rgyal mtshan/ dge rgyal ba/ sangs rgyas mchog pa/ skyes mchog rgyal mtshan/ bkra shis seng ge rje blo gsal rgya mtsho/ rje bstan pa'i rgyal mtshan/ rje byams pa
rab brtan/ mus chen rdo rje 'chang sangs rgyas rgyal mtshan/ des bdag sa skya pa rigs sngags 'chang ba ngag dbang kun dga'i ming can la dgyes bzhin du gnang nas/ yig cha
de yang 'phral du brtsams nas gzigs phul bas/ rje bla ma nyid thugs rab tu dgyes pa'i gsung du /

ma stsol bar mdzad pa lags so/ /mal lo nas brgyud pa la pho rkyang dang / mo rkyang gnyis kyi rjes gnang ni med do/ /'o na khro bcu'i rjes gnang 'di pho rkyang du song snyam
na/ 'di gtso 'khor sbags sgrub yin pas pho rkyang du mi 'gyur ba yin zhes rje blo gsal rgya mtsho bzhed cing / bla ma gong ma 'ga' zhig ni/ gri gug lha lnga dang / mgon
po khro bcu yang pho rkyang gi nang du 'du bar 'dod pa dag byung mod kyi/ 'di ni gtso 'khor sbags sgrub tu bzhed pa nyid don la gnas pa yin no zhes bdag gi rje bla ma dag
gsungs pa shin tu 'thad par mthong ngo / /de dag gis ni rje tshar chen gyi mgon po'i chos skor gyi dri ba lhag bsam rab dkar las/ mal lo nas brgyud pho rkyang mo rkyang
la/ /rjes gnang thog ma nyid nas med pa'am/ /'on te bar skabs ji tsam dag nas chad/ /khro bcu'i rjes gnang /

byed pa dag gam ci/ /zhes dri ba mdzad pa'i don yang gsal bar byas pa yin no/ /yang zhing skyong chen po tsa turmu kha'i rjes gnang gi skor la/ bsnyen dus/ sgrub dus/ las sbyor/
spogs chog shi sa bstan pa sogs kyi mgon po'i mngon rtogs mi 'dra ba tha dad pa'i/ rjes gnang mi 'dra ba du ma yod pa las/ de dag gi yig sna'i rnam grangs kyang / bla
ma gnyan los mdzad pa'i rjes gnang gi yi ge rjes gnang kha'u pas mdzad pa sa chen gyis mdzad pa'i rjes gnang gi yi ge rjes gnang gsal ba rje btsun rin po ches mdzad pa/
rjes gnang shin tu rgyas pa'i nag po 'gro shes yar lung pa ldong ston seng ge rgyal mtshan gyis mdzad pa/ de nyid las brgyud pa'i gri snying bla rdo srog 'khor phyag mtshan
rnams kyi rjes gnang gi yi ge sngags 'chang chos kyi rgyal po dang / rje tshar chen gyis mdzad pa'i /

rjes gnang yi ge sogs dang / las bzhi'i mgon po'i skor la/ dkar po tshe 'phel gyi sgrub thabs/ rjes gnang gi yig chung / ser po rgyas pa'i yi ge nag po dgra bgegs sgrol ba'i
yi ge dmar po dbang sdud kyi yi ge las bzhi'i mgon po'i mngon rtogs kyi gsal byed/ mgon po ser po'i rjes gnang gi yig chung / de dag gi gsal byed rje mkhyen brtse ba dang
/ mkhan chen thams cad mkhyen pas mdzad pa sogs yod pa'i/ ding sang bla ma phyi ma rnams kyi yi ge'i steng nas phyag len mdzad de/ gnang ba'i thog mar bsnyen dus kyi mgon
po'i rjes gnang gi brgyud pa ni/ rdo rje 'chang / klu sgrub/ ba ling ta/ sangs rgyas ye shes zhabs/ mar me mdzad bzang po/ dpal bde ba/ bi ma la gupta/ ratna kirti/ ratna
badzra/ ri sul gyi rnal 'byor ma/ gnyan lo dar ma grags/ gnam kha'u pa//

rje sa chen/ slob dpon rin po che/ sa paN/ 'phags pa/ dam pa kun grags/ bla ma bdag nyid chen po/ dpal ldan bla ma dam pa bsod nams rgyal mtshan/ bla chen kun dga' rgyal mtshan/
'jam dbyangs nam mkha' rgyal mtshan/ sngags 'chang rgya gar shes rab rgyal mtshan/ sa lo 'jam pa'i rdo rje/ sngags 'chang chos kyi rgyal po ngag dbang kun dga' rin
chen/ yab rje sbas pa'i sangs rgyas sngags 'chang grags pa blo gros/ des bdag sa skya pa sngags 'chang ngag dbang kun dga' bsod nams la gnang ba'o/ /sgrub dus thun mong ma
yin pa'i rjes gnang gi brgyud pa ni/ kha che rin chen rdo rje yan sngar bzhin/ de nas ta thA ga ta rakShi ta/ gnyan lo/ kha'u pa yan sngar bzhin/ yang na bla ma dam pa
nas/ bzhi thog pa kun rin/ bzhi thog pa blo gros rgyal mtshan/ chos rje dge ba rgyal mtshan/ /

mtshungs med shes rab zla ba/ rje rdo ring pa/ tshar chen chos kyi rgyal po/ mkhan chen gzhon nu blo gros/ grub mchog bsod nams dbang po/ des sa skya pa a nanda la'o/ /bram
ze mngags gtad kyi brgyud pa ni/ bla ma dam pa yan sngar ltar/ de nas bzhi thog pa kun rin/ bzhi thog pa bdag chen blo gros rgyal mtshan/ chos rje dge ba rgyal mtshan nas/
rje tshar chen bar sngar bzhin/ de nas rje mkhyen brtse ba/ rje dbang phyug rab brtan/ des bdag la'o/ /yang bram ze mngags gtad rdzong lugs nas brgyud pa ni/ 'phags pa
yan sngar bzhin las/ de nas zhang ston/ brag phug pa/ bla ma dam pa/ sngags 'chang gzungs/ dge legs bzang po/ a nanda ma ti bzang po/ mus srad pa/ rje shes rin pa/ mkhan
chen kun dga' rgyal mtshan/ rdo ring kun rgyal/ mkhan /

chen byams pa bzang po/ 'bum chen kun dga' dpal 'byor/ des bdag sa skya pa rigs sngags 'chang ba ngag dbang kun dga' bsod nams la dge sdings su gnang ba yin/ dpal mgon gyi
gsang khrid sngon 'gro rjes gnang dang bcas pa'i brgyud pa ni/ bla ma dam pa yan bsnyen dus kyi rjes gnang gi brgyud pa dang 'dra ba las/ de nas sngags 'chang gzungs ba/
chos rje bzang po rgyal mtshan/ mkhas grub dge ba rgyal mtshan/ chos rje sangs rgyas mchog pa/ mtshungs med skyes mchog rgyal mtshan/ lcags mo bkra shis seng ge rje tshar
chen/ rje mkhan chen pa/ chos rje nam mkha' chos dar/ spyan snga chos kyi spyan ldan kun dga' don grub/ des bdag a nanda la gnang ba'o/ /sngon 'gro'i rjes gnang kho na'i
brgyud pa ni/ rje tshar chen yan gong bzhin la/ de nas rje bon dkar ba don grub rgyal /

mtshan/ spyan snga chos rgya mtsho/ rje dbang phyug rab brtan/ mkhan chen ngag dbang chos grags/ spyan snga kun dga' don grub/ des bdag sa skya pa a nanda la gnang ba yin/
dpal mgon khyung zhal can gyi rjes gnang gi brgyud pa ni/ rdo rje 'chang / mahA de wa/ paNDi ta shi la singha/ a tsa ra gnyan chen dpal dbyangs/ ka ma ru pa/ gnyan lo/ glang
ban ngag ro/ rtogs ldan mtsho dkar ba/ spyan snga bsod nams grags/ chos rje bsod nams bzang po/ mkhan chen seng ge dpal/ chos rje dge ba rgyal mtshan/ grwa thang shes
rab zla ba/ rje btsun rdo ring pa/ grub mchog sbyin pa rgya mtsho/ drin can tshar pa chos rje/ 'jam dbyangs mkhyen brtse dbang phyug rje dbang phyug rab brtan man 'dra/
dpal mgon gdong brnyan can gyi rjes gnang gi brgyud pa ni//

kha che rin chen rdo rje man dkyus bzhin/ de nas paNDi ta 'bum phrag gsum pa/ gnyan lo/ kha'u pa/ gong ma lnga/ lo tsA ba mchog ldan/ bla ma dpal ldan seng ge dharmA kirti/
blo bzang pa/ nya dbon pa/ bla ma lung rigs rgya mtsho/ mkhan chen seng ge dpal/ pha brag thog pa/ thams cad mkhyen pa rdo rje gdan pa/ thugs sras kun dga' rgyal po/ rje
tshe bkras pa/ rje tshar chen/ rje mai tri pa/ spyan snga chos rgya mtsho man 'dra/ dpal mgon brtsegs zhal can gyi rjes gnang gi brgyud pa ni/ rdo rje 'chang nas/ ri sul
gyi rnal 'byor ma/ gnyan lo/ kha'u pa/ dkar po rnam gsum/ sa paN/ rong pa sga lo/ sras shes rab seng ge bla ma bsod nams lhun grub/ bla ma ngag dbang grags pa/ bla ma dpal
ldan legs dbang / chos sgo ba chos dpal shes /

rab/ pha brag thog pa/ thams cad mkhyen pa rdo rje gdan pa man 'dra/ dpal mgon dkar po tshe 'phel/ ser po bsod nams sgrub pa/ dmar po dbang bsdud/ sngon po bgegs 'joms te las
bzhi mgon po so so'i rjes gnang gi brgyud pa ni/ rdo rje 'chang nas/ ri sul gyi rnal 'byor ma'i bar dkyus bzhin/ de nas sa lo/ kha'u pa/ gong ma lnga/ lo tsA ba mchog
ldan/ bla ma dpal ldan seng ge chos rje dharmA kirti/ chos rje blo bzang / nya dbon kun dga' dpal ba/ bla ma lung rigs rgya mtsho/ mkhan chen seng ge dpal ba/ pha brag thog
pa bsod nams bzang po/ thams cad mkhyen pa kun dga' rnam rgyal/ mus chen rnam rgyal bzang po/ klu dbang gling pa kun dga' rgyal po/ rje tshe dbang bkra shis/ drin can
tshar pa chos rje/ rje /

mai tri pa/ spyan snga chos rgya mtsho man 'dra/ dpal mgon bram nag bshan pa drug bskor nag po dom mchong gi rjes gnang dang chos skor gyi brgyud pa ni/ rdo rje 'chang / klu
sgrub/ dzu ki ka ma ru pa/ zhang mdo sde dpal/ 'jam skya nam mkha' dpal ldan/ brang mo che ba/ rje btsun re mda' ba/ grub chen thang stong rgyal po/ ras chen dpal 'byor
bzang po/ thams cad mkhyen pa rdo rje gdan pa/ rgya ston byang chub dbang rgyal/ rje btsun kun dga' grol mchog bstan 'dzin ngag dbang nyi zla bzang po/ rje btsun dbang phyug
rab brtan/ mkhan chen thams cad mkhyen pa ngag dbang chos grags/ spyan snga chos kyi spyan ldan kun dga' don grub/ des bdag sa skya pa a nanda la gnang ba'o/ /gong gi
brgyud pa de dag la mkhan chen 'jam pa'i dbyangs kyi rjes su/ rje snying rje bzang po bcug kyang chog pa 'ga' zhig /

snang ngo / /bla ma gnyan lo tsA ba chen po rgya gar nas bod du 'byon khar/ kharsa pa Ni'i ri sul gyi rnal 'byor mas gnang ba'i stobs 'phrog nag po chen po'i thun mong ma yin
pa'i shog ril nyer gcig gi gtso bor gyur pa srung 'khor/ tshe sgrub dang bcas pa'i man ngag zab mo/ gnyan lo chen po dgung lo phyed dang nyis brgya thub par grags pa'i
mgon po 'di'i man ngag gi nying khu zab mo'i mthar thug khrid rgyas bsdus gnyis kyi brgyud pa ni/ 'phags pa yan gzhan dang 'dra ba las/ de nas zhang dkon mchog dpal/ brag
phug pa bsod nams dpal ba/ bla ma dam pa bsod nams rgyal mtshan/ chos rje ye shes rgyal mtshan/ rdo rje 'chang kun dga' bzang po/ rgyal tshab dam pa kun dga' dbang phyug
kun mkhyen mkhas pa'i dbang po bsod nams seng ge 'dren mchog chos rje/ 'jam /

dbyangs sangs rgyas rin chen/ gling dpon chen chos sku 'od zer/ rje byams pa shes rab bzang po/ chos kyi rje bsam gtan rin chen/ rje 'jam dbyangs dkon mchog rgya mtsho/ mus
chen 'khor lo sdom pa sangs rgyas rgyal mtshan/ des bdag sa skya pa zhing skyong dgyes pa'i rnal 'byor pa ngag dbang kun dga' bsod nams la gnang ba yin no/ /dpal dur khrod
bdag po yab yum gyi rjes gnang gi yi ge rje sa chen gyis mdzad pa/ mus chen sangs rgyas rin chen dang / sngags 'chang chen pos mdzad pa sogs 'byung ba'i/ ding sang phyi
ma'i steng nas phyag len mdzad cing de'i brgyud pa ni/ rdo rje 'chang / rdo rje rnal 'byor ma/ padma badzra/ ra hu la/ sgeg pa'i rdo rje/ dznyA na siddhi/ dpal dam tshig
gi rdo rje/ 'chi med blo gros bzang po/ mkhas pa bai ro tsA na/ dpal chen rga lo/ bla ma sa skya

pa chen po/ slob dpon rin po che/ rje btsun grags pa rgyal mtshan/ bla chen yarmar sgom/ rgyal tsha lung mang po/ mkhas pa yon tan khri/ drin can seng ge bzang po/ yar lung
pa seng ge rgyal mtshan/ bla ma bsod nams rgyal mchog 'jam dbyangs nam mkha' rgyal mtshan/ bdag chen blo gros rgyal mtshan/ bla ma dpal ldan rgyal po/ 'jam dbyangs sangs
rgyas rin chen/ sa lo 'jam pa'i rdo rje/ sbas pa'i rnal 'byor dpal ldan bkra shis/ sngags 'chang ngag dbang kun dga' rin chen/ yab rje sbas pa'i sangs rgyas grags pa blo
gros/ des bdag sa skya pa la'o/ /de'i rgyud dang man ngag gi skor la/ rten bca' ba/ bsnyen pa bskyal ba/ dngos grub sgrub pa/ bdag bsrung ba/ gzhan bsrung ba/ grong khyer
gyi rims dang / dgra kun bsrung ba/

shes rab bskyed pa/ rang gzhan gyi gdug pa gzhom pa/ sngags la gsham bu gdags pa/ rigs sngags bzlog pa/ las spyi'i sgrub thabs/ 'bru spel ba/ mar spel ba/ zhing gi lo spel
ba/ thab gter 'dzugs pa/ kha zas bsdu ba/ mi byams par bya ba/ bdag gi dmag bsrung ba/ gzhan gyi dmag bzlog pa/ spyir bsam pa thams cad sgrub pa/ nang gtsang gi yams bsrung
ba/ dus min 'chi ba bzlog pa/ phyogs kyi don sgrub pa/ sri'u gso ba/ dbang sdud bya ba/ zhing la gnod pa bsrung ba/ phyugs nad bcad pa/ lam bsrung ba/ 'di la las sna sum
cu tsam 'dug pa bai ro tsa na'i zhal gdams sa chen pas bsgrigs pa/ yab yum gyi rten sku sba ba sa chen pas mdzad pa/ mchod gtor 'bul ba'i las sgrig seng ge rgyal mtshan
gyis mdzad pa/ gsham na jag bcings

dang bcas pa de dag gi brgyud pa ni/ dpal ldan rgyal po yan rjes gnang dang 'dra ba las/ de nas mus chen sangs rgyas rin chen/ 'jam dbyangs dkon mchog rgya mtsho/ 'khor lo
sdom pa sangs rgyas rgyal mtshan/ des bdag la'o/ /yang lugs gcig la/ bdag chen rdo rje 'chang / rje rdo ring pa/ rje tshar chen chos kyi rgyal po/ rje mkhyen brtse ba/ rje
bsod nams chos 'phel/ rje dbang phyug rab brtan/ des bdag sa skya pa ngag dbang kun dga' la'o/ /yang lugs gcig la/ rje kun dga' grol mchog rje zhe dgon pa bsod nams rtse
mo/ de gnyis ka la ngag dbang nyi zla bzang po/ de'i drung du rje lo phu ba a nanda'i mtshan can/ des sa skya pa sngags 'chang ngag dbang kun dga' bsod nams la'o/ /sa skya
pa'i yab chos yang phur gnyis kyi srung ma dkar bdud lcam dral gyi rjes gnang gi

brgyud pa ni/ chos sku kun tu bzang po/ longs sku rdo rje sems dpa'/ sprul sku padma 'byung gnas/ 'khon klu'i dbang po/ 'khon rdo rje rin chen/ 'khon shes rab yon tan/ 'khon
tshul khrims rgyal po/ 'khon rdo rje gtsug tor/ 'khor dge skyabs/ 'khon dge mthong / 'khon bal po/ 'khon shAkya blo gros/ 'khon rog shes rab tshul khrims/ 'khon dkon mchog
rgyal po/ bla ma sa skya pa chen po/ slob dpon rin po che bsod nams rtse mo/ rje btsun grags pa rgyal mtshan/ chos rje sa skya paNDi ta/ 'gro ba'i mgon po chos rgyal
'phags pa/ kha'u pa 'od ldan dpal/ bu lung pa kun dga' rdo rje/ lo tsA ba mchog ldan/ dga' ldan pa kun bsod/ gan pa rin rgyal/ bla ma dam pa bsod nams rgyal mtshan/ bla chen
kun dga' rgyal mtshan/ theg chen chos kyi

rgyal po/ 'jam dbyangs nam mkha' rgyal mtshan/ rgya gar shes rab rgyal mtshan/ sa lo 'jam pa'i rdo rje/ bdag chen ngag gi dbang phyug sngags 'chang chos kyi rgyal po ngag dbang
kun dga' rin chen/ yab rje sbas pa'i sangs rgyas sngags 'chang grags pa blo gros/ des 'khon a nanda la'o/ /'di'i sgrub skor bdud rgyal thod phreng can gyi rgyud man
ngag dang bcas pa'i brgyud pa ni/ 'jam dbyangs nam mkha' rgyal mtshan yan gong dang 'dra ba la/ de nas bdag chen blo gros rgyal mtshan/ kun spangs chos kyi nyi ma/ rje blo
gsal rgya mtsho/ rje bstan pa'i rgyal mtshan/ rje dbang phyug rab brtan/ de'i drung du bdag a nandas thos so/ /de ltar dbang dang rjes gnang gi bka' ma nub pa de nyid chu
bo'i rgyun dang 'dra ba'i rgyu mtshan ni/ chu bo ganggA de nyid bar ma chad du mthud nas 'bab pa de bzhin du/ ya mtha' rdo rje 'chang dang bram ze mchog sred sogs nas/
ma mtha' rang gi rtsa ba'i bla ma'i bar du dbang dang rjes gnang gi bka' yod la lhag chad med pa/ byin rlabs kyi brgyud pa ma nyams shing 'phrin las kyi nus mthur ldan pa
phyag len phra mo tshun gyi srol ma nyams pa/ mkha' 'gro'i kha rlangs thul le ba zhig dgos pa'i don yin par gsungs so/ /rdo rje slob dpon mchog gi bka' drin las/ /rdo rje
chos skyong rnams kyi dbang rjes gnang / /rdo rje slob mar byin pa'i byin rlabs kyis/ /rdo rje 'dzin par sgyur byed 'di ngo mtshar/ /bar skabs kyi tshigs su bcad pa'o/
/gnyis pa gdam ngag gser 'gyur gyi rtsi dang 'dra bas sarga ma log pa la gsum ste/ phyi rten dang dkyil 'khor la brten nas sgrub pa/ nang rtsa gsum 'khor lo la brten nas
sgrub pa/ gsang ba yang gsang sems kyi gnad la brten nas sgrub pa'o/ /dang po la rnam grangs spyir bstan pa dang / de'i

nang nas mchog tu zab pa ngos bzung ba/ de nyams su len pa'i gdams pa bstan pa'o/ /dang po la gnyis te/ rkyang sgrub dang / sbags sgrub bo/ /rkyang sgrub la gsum ste/ pho rkyang
/ mo rkyang / 'khor rkyang du sgrub pa'o/ /pho rkyang la/ bka' sdod/ tshogs bdag gnod sbyin/ gshin rje ltar sgrub pa ste yongs su grags pa'i sgrub chen bzhi/ gzhan
yang bdud dang mon pa ltar sgrub pa'i tha snyad kyang dam pa kun dga' grags kyi sgrub yig las bshad do/ /'di la bsgrub bya lha'i rnam 'gyur dang / sngags kyi dbye bas bzhir
bshad pa ni/ brag steng pa'i sgrub lugs bzhi'i yi ge dang / bla chen bsod blo ba'i man ngag tshigs bcad du gsal zhing / sgrub tshul gyi sgo nas bdag nyid mgon por bskyed
pa tshogs bdag dang / rang yi dam du gsal ba'i mdun du mgon po bka' nyan du bskyed pa bka' sdod de/ bsdus na 'di gnyis su 'dus pa gnyan phul chung pa'i sgrub yig sogs
su bshad pas/ de dag gi tshul cung zad bshad na/ dang po pho rkyang bka' sdod ltar sgrub pa ni/ mgon po gcer bu la gaNDe mchan khung na bsnams pa/ gri thod 'dzin pa/ sngags
ni/ oM shrI mahA kA la ye hU~M hU~M phaTa? phaTa? swAhA/ zhes pa'o/ /gnyis pa ni rtsa ba'i mgon po de nyid de/ phyag gnyis gri thod 'dzin pa'i steng na gaNDe bsnams pa/
dar nag gi gos 'khyud lhab lhub dang bcas pa'o/ /gsum pa ni mgon po nyid shin tu rngams pa'i cha byad zhal cung zad gdangs pa'o/ /bzhi pa ni sku shin tu brjid cing rgyas
pa'i rnam pa can no/ /dang po gnyis la ni rim bzhin bka' sdod kyi mgon po dang / tshogs bdag gi mgon po zhes pa'i tha snyad kyang bshad/ gsum pa ni drag po'i las la bsngags
shing gshin rje'i rnam pa 'dra bas na/ gshin rje ltar sgrub pa zhes bya/ bzhi

pa ni rgyas pa'i las la bsngags shing gnod sbyin gyi rnam pa 'dra bas na/ gnod sbyin ltar sgrub pa zhes bya zhing / gnod sbyin lta bu'i mgon po byas kyang chog go /des na 'di
bzhi'i khyad par ni/ bsgrub bya lha'i rnam pa mi 'dra ba nyid kyi sgo nas 'byed cing / so so'i nges tshig kyang de ltar yin la/ bdag mdun sogs sgrub tshul gyi sgo nas
kyang cung zad 'byed de/ tshogs bdag ltar sgrub pa 'di la/ bsnyen sgrub las gsum yod pa'i/ bsnyen pa'i skabs su rang yi dam du gsal ba'i mdun du mgon po bskyed nas/ dam bzhag
mna' chu blud pa/ sngags bzla ba sogs byas nas/ sgrub pa'i skabs su rang nyid mgon por bskyed pa yig rnying las bshad la/ gzhan gsum ni bsnyen sgrub gang byed kyang
/ mdun bskyed gtso che ba yin no/ /mgon po mdun du bskyed na bka' sdod yin pas ma

khyab pa yang shes par bya'o/ /gzhan yang bdud dang mon pa ltar sgrub pa sogs ni/ snga ma de bzhir ma 'dus pa'i sgrub tshul gyi dbye ba phra mo gzhan yin no/ /don de dag la
dgongs nas mgon po'i chos skor gyi dri ba lhag bsam rab dkar las/ snyan brgyud gnyis pa gdams pa'i rnam grangs skabs/ /pho rkyang sgrub lugs rnam bzhi'i khyad par 'di/ /bsgrub
bya lha yi rnam 'gyur gyis dbye bam/ /bdag mdun la sogs sgrub tshul sgo nas 'byed/ /so sor 'dogs pa'i nges tshig gang yin dang / /gzhan yang bdud dang mon pa ltar
bsgrub sogs/ /dam pas mdzad par grags pa'i gshin rje ltar/ /bsgrub pa'i yi ger bshad pa ji ltar lags/ /zhes gsungs pa'i dgongs don yang gsal bar byas pa yin no/ /gnyis pa
mo rkyang du bsgrub pa la/ nang pa ltar bsgrub pa dang / phyi pa mu stegs pa ltar bsgrub pa gnyis/ dang po la 'jam rtsub gnyis yod de/ e ka dza Ti'i lto bar sa bon

bhyoHlas bskyed pa 'jam lugs dang / de'i snying khar sa bon ma~M las bskyed pa rtsub lugs so/ /gnyis pa phyi pa la yang 'jam rtsub gnyis yod par bshad/ dam pas mo rkyang sgrub
lugs bzhi'i dbye ba zhes bshad pa yang / phyi nang la 'jam rtsub gnyis gnyis te bzhi po 'di tsam yin par sems so/ /yum 'khor dang bcas pa zhes bshad pa ni/ lha mo nyid
bka' nyan gyi 'khor tshogs ma mo bcu dgu dang bcas te bsgrub pa la zer ba yin no/ /'on kyang 'di ni mo rkyang du 'khrul par mi bya ste/ mo rkyang gi don ni gnya' gnon du
mgon po yang med/ rang gi bka' nyan gyi 'khor yang med par lha mo rkyang pa bsgrub pa la bya'o/ /phyi pa dang nang pa'i don la kha cig yum chen gyi sku'i phyi ru lha mo
bskyed pa la phyi pa dang / nang du bskyed pa la nang pa zhes pa'i tha snyad zer ba ni mi 'thad de/ dam pa

gcung gi yi ge dang / gzungs pas mdzad pa'i yar lung pa seng rgyal gyi dris lan las/ phyi pa dang nang pa zhes tshig gsal dngos su gsungs pa dang 'gal bas so/ /des na lha mo
la mu stegs pa'i lugs kyi bskyed chog dang sngags sbyar ba ni phyi pa ltar bsgrub pa yin la/ dgos pa ni rno zhing myur ba'i phyir yin zhing / 'di la yum chen gnya' gnon
du med do/ /yum chen gnya' gnon du byas shing / rgyud dang gzungs nas bshad pa'i bskyed chog dang sngags sbyar ba ni nang pa ltar bsgrub pa yin no/ /phyi pa ltar bsgrub
pa la rgya gzhung mchog sred kyis mdzad pa yod cing / 'di nyid paNDi ta lo ka shrIs bsgyur pa yin la/ khong la mu stegs kyi ston par yang grags/ 'on kyang mu stegs kyi grub
mtha' 'dzin mkhan ni ma yin par bla ma dag bzhed do/ /de dag gis ni rje tshar chen gyi mgon po'i chos skor gyi dri ba lhag bsam rab dkar las/ mo rkyang skabs

su e ka dza Ti yi/ /sku yi phyi nang bskyed pas de bzhin no/ /des na dam pa gcung gi sgrub yig dang / /gzungs pas yar lung sing ha'i dris lan du/ /phyi pa nang pa zhes bya
gsal ba yi/ /tshig de'i nus pa ji bzhin gang las thon/ /mu stegs pa ltar bsgrub pa sogs 'dod na/ /de yi dgos pa ci yin lo ka shrI/ /mu stegs ston pa yin pa'i rgyu mtshan
gang / /dam pas mo rkyang bsgrub lugs bzhir bshad dang / /yum 'khor bcas pa'i ngos 'dzin gang la byed/ /ces gsungs pa'i dgongs don yang gsal bar byas pa yin no/ /gsum pa
'khor rkyang du sgrub pa la gnyis te/ thun mong dang thun mong ma yin pa'o/ /dang po ni/ srid pa gsum na che bar gyur pa ni mgon po lcam dral 'di yin pas/ dregs pa pho rgyud
mo rgyud thams cad 'khor du gtogs pa yin no/ /gtso bor gyur pa

ni dbang phyug 'dod pa'i dbang phyug lha'i dbang po/ tshogs bdag tshangs pa/ gzhon nu karti ka khyab 'jug bhring gi ri ti ste lha chen brgyad dang / stobs kyi rgyu/ dung skyong
/ mtha' yas/ nor rgyas/ 'jog po/ rigs ldan/ padma/ padma chen po ste klu chen po brgyad dang / tshangs pa chen po dang / dbang phyug chen po dang / khyab 'jug chen po
dang / shrI ral pa can dang / gu lang dang / lha'i bla ma/ phur pa/ kirti ka gzhon nu smin drug gi bu ste mu stegs chen po brgyad dang / drag po dang / ya ba ti dang /
chos kyi rgyal po dang / tel pa dang / glang po can/ ral pa tshar pa dgu/ rmig pa cha sangs/ mig dmar te gshin rje brgyad dang / rnam thos sras/ ri li ral pa can/ wa ru Na/
zhang dbon rdo rje bdud 'dul/

sgrol gying / 'dzam ser/ 'dzam nag khyab pa chen po ste gnod sbyin brgyad dang / brgya byin/ gshin rje/ chu lha/ gnod sbyin/ dbang ldan/ me lha/ srin po/ rlung lha/ tshangs
pa/ sa bdag ste phyogs skyong bcu dang / dmu/ klu/ rgyal po/ btsan/ bdud/ gnod sbyin/ ma mo/ ging ste lha srin sde brgyad dang / gzhan yang 'jigs byed dgu/ gza' brgyad/
rgyu skar nyi shu rtsa brgyad la sogs pa rnams so/ /'di rnams la'ang klu brgyad kyis bskor bas char 'bab pa dang / gza' brgyad kyis bskor bas thog ser 'bebs pa sogs man ngag
ci rigs pa snang ngo / /gnyis pa ni/ phyi'i las mkhan gcer bu zangs gri can/ nang gi las mkhan ser nag zangs gri can/ gsang ba'i las mkhan pu tra ming sring la/ ru mtshon

gyi las mkhan bran bdud gshin rje nag po/ sbas pa'i las mkhan sgo ma rnam pa bzhi/ gaNDe'i las mkhan khro tshogs 'bar ba/ srog gi las mkhan bshan pa dmar nag rnams so/ /dang
po 'di la brten nas seng ldeng gi dbyug pa'i mgul du sre mong gi blud bu dang / thod pa sngar can gyi sgo nas phyi'i rdzas dang / yo byad bsrung pa la gtso cher bsngags
pas sam/ yang na phyi'i dur khrod kyi khor yug la gnas pa'i gnod sbyin klu bdag ces bya ba de yin pas phyi'i las mkhan du bzhag pa yin gsungs shing / ber nag can ni nang
bsad pa'i las sbyor kho na la bsngags pa'am/ nang sgrub thun mong min pa'i skabs las mkhan gyi gtso bo yin pas de ltar du bzhag pa yin te/ gcer bu'i sgrub thabs yig rnying
bla ma la la las brgyud pa las de dag kyang las mkhan zangs gri can gnyis yod pa las ber nag ni nang dang 'di phyi'i

las la bsngags pa'i lugs yin/ gzhan gnod sbyin yab yum dang las mkhan ming sring ni nang ngam/ gsang sgrub yin no zhes gsungs pa yin zhing / ber nag la sgrub thabs rgyas bsdus
gnyis mal gyi dbon po blo gros seng ges mdzad pa yod la/ pu tra rnams ni mgon po'i las mkhan gyi nang nas sbas shing gsang ba zab pa'i mthar thug tu byed pa'am/ yang
na 'di'i sgo nas dgra bgegs kyi lus rtsa mdud kyi gnad gsum la/ pu tra ming sring gsum srog bdud kyi tshul du gnas pa la gnad du bsnun pas dmigs yul de mi snang bar byed
pa'i gsang ba'i las sbyor zab mo 'di la ma gtogs gzhan rnams la med pas de ltar bzhag go gsungs so/ /'di la phyi nor srung gnod sbyin pho mo'i tshul du bsgrub pa/ nang bsad
pa gshin rje pho mo'i tshul du bsgrub pa/ gsang ba las mkhan pho mo'i tshul du

bsgrub pa/ 'di rnams la sku mdog phyag mtshan sgrub tshul mi 'dra ba'i khyad par du ma zhig yod cing / sgrub tshul rgyas pa 'di dag ni don gyi mkha' 'gro sbags sgrub dang 'dra
bar snang ngo / /pu tra'i sgrub thabs bsam yas kyi ka ba nas spyan drangs pa'i gter ma/ dam pas mdzad pa'i rgyas 'bring bsdus gsum/ sa chen gyis mdzad pa gcig ste lnga
yod pa rnams ni me 'bar ma'i nang na bzhugs pa yin la/ sgrub thabs bka' khol ma'i dngos bstan slob dpon padma nas brgyud pa'i pu tra'i khol sgrub ni/ dam pas mdzad pa'i
shan pa lcam dral gyi sgrub thabs su grags pa 'di yin gsungs thugs rtsis su mdzad de/ gzhan bdud pu tra dang / mon chung pu tra'i man ngag ni 'di dang mi gcig pa'i rgyu
mtshan zhib tu yod pas bsre bar mi bya'o/ /'di la bdag gi bla ma mkhan chen thams cad mkhyen pa'i gsung gis/ pu tra la gsang ba'i las mkhan pu

tra/ bdud pu tra/ rkyal 'bud mon chung pu tra dang gsum yod pas ma nor ba gal che/ dang po ni/ ming sring gsum gyi nang tshan pu tra yongs grags 'di'o/ /gnyis pa la bdud pu
tra'i sgrub thabs bshan pa ro khur zhes bya ba yod/ gsum pa rkyal 'bud kyi rtsa ba'i yi ge lag len gyi zhal gdams/ las sbyor gyi zhal gdams lo rgyus dang bzhi yod pa snyan
brgyud po ti na bzhugs pa'o/ /zhes gsungs so/ /de dag gis ni rje tshar chen gyi mgon po'i chos skor gyi dri ba lhag bsam rab dkar las/ 'khor rkyang skabs su zangs gri
rnam gnyis dang / /pu tra rnams la phyi nang gsang gsum gyi/ /las mkhan dag tu 'dogs pa'i rgyu mtshan ci/ /rkyang 'bud mon chung pu tra 'di yin nam/ /zhes pa'i don yang gsal
bar byas pa yin la/ bran bdud ni mal lo tsA ba la rje sa chen gyis zhus pa/ do pa ston

tshul la gnang ba'i myur cing rtsub par byed cing / 'di'i sgo nas rnga mdung gi ru mtshon la brten pa sogs mngon spyod kyi las mkhan du 'jog ces rje bla ma dag bzhed cing /
kha cig gsang ba'i las mkhan du 'dod pa ni rgyu mtshan med pa yin no/ /'di dang gyi ljang lugs kyi las mgon chen po gnyis 'dra bar snang yang / 'dir med pa gyi ljang lugs
las blangs pa ni ma yin te/ dper na mgon po nyid bzhin no/ /'di'i yig skor la bran bdud gshin rje nag po'i sgrub thabs gong mas do pa la gnang ba/ bran bdud kyi lung sbyin
pa'i tshul yar lung pas mdzad pa sogs yod cing / sgo ma bzhi ni mkha' 'gro bye ba 'bum sde'i nang na sbas pa'i ma mo bzhi yod pa de yin zer/ 'di la 'jam dbyangs nam mkha'
rgyal mtshan pas mdzad pa'i sgo ma bzhi bran mor sgrub pa'i man ngag ces pa'i yi ge zhig kyang yod la/ gaNDe'i khro bo

la ni/ dam pas mdzad pa'i rnam sprul gaNDe sgrub pa'i yi ger/ sku gsung thugs kyi sgo gsum las spro tshul/ de'i sgo nas las la sbyor tshul sogs zhib par bzhugs/ ding sang shog
ril bcu par grags pa'i nang na yod pa'i gaNDe sgrub pa'i shog ril zhes pa 'di dang ye mi gcig pas 'khrul par mi bya'o/ /bshan pa dmar nag ni mgon po 'di'i mngon spyod
kyi las mkhan med mi rung lta bu yin zhing / 'di'i sgrub tshul gyi yi ge sbas pa'i rnal 'byor pa bar sding pa badzra dhwa dzas mdzad pa yod do/ /gnyis pa sbags sgrub la/
rje rtse mos lo rgyus kyi yi ger/ lcam dral du bsgrub pa man ngag gi lugs yin/ zhes gsungs pa ltar/ dper na rje btsun bi ru pa nas rje sa chen gyi bar snyan brgyud du byon
pa la kyai rdo rje man ngag lugs su 'jog pa ltar/ 'di yang bram ze chen pos

bhe dan gyi yul du mgon po zhal gzigs pa yan chod du sbags sgrub kyi ming tsam yang med pa la/ de'i tshe mgon po rang gis sbags sgrub rnams bye brag tu gsungs/ bram ze mchog
sred nas mal lo'i bar du yi ge med pa'i snyan brgyud du byon pas/ 'dir yang sbags sgrub rnams la man ngag gi lugs zhes gdags su rung bar bla ma rnams bzhed pa yin no/ /de
la sgrub tshul gyi sgo nas dbye na/ yab yum sbags te sgrub pa/ lcam sring sbags te bsgrub pa/ lcam dral sbags te sgrub pa/ gtso 'khor sbags te sgrub pa dang bzhi/ dang
po ni/ 'jig rten pa'i bza' tsho ltar byas nas bsgrub pa mgon po dang lha mo gnyis sku tshad mnyam pa'o/ /gnyis pa ni yum chen gyi lto bar gnyis ka bskyed cing sku tshad
mnyam pa'o/ /'di ni 'jig rten pa'i ming sring dang go ba cung mi gcig go /gnad 'di nyid thugs la bzhag nas ngor chen rdo rje 'chang

chen pos kyang / rgyud nas bshad pa'i mgon po dang / gzungs nas bshad pa'i lha mo gnyis dgos pa'i dbang gis lhan cig tu bsgrubs pa las/ 'jig rten pa lta bu'i ming sring ma
yin no gsungs pa yin pas na/ gong mas lcam sring sbags sgrub gsungs pa dang 'gal ba med cing dgongs pa gcig pa yin la/ 'o na lha mo yang rgyud nas bstan yod pa las ched du
gzungs las bsngags pa ci zhe na/ de nas rgyud kyi tshig ris gsar ma ba rang gi yin pa de 'dra gsal po da lta 'dren rgyu mi snang la/ gzungs nas gsal bar bstan pa thos tshod
tsam ma yin pa mngon sum du grub pas dgongs gzhi de ltar yin no/ /gsum pa lcam dral ni/ lha mos mgon po'i sku'i phyed tsam du slebs pa che chung yod pa 'di'o/ /de yang
lcam dral ni che chung gi brda rnying dag yin par sems so/ /bzhi pa gtso 'khor sbags sgrub la/ thun mong ba'i

gtso 'khor dang / thun mong ma yin pa'i gtso 'khor gnyis/ dang po ni/ gong du bshad pa ltar mgon po la 'khor lha chen brgyad la sogs pa brgyad brgyad drug cu rtsa bzhis bskor
ba'o/ /gnyis pa ni gtso bo mgon po lcam dral la sngar smos pa'i phyi nang gsang gsum gyi las mkhan dag gis bskor ba'o/ /gsang ba'i las mkhan lngas bskor ba'i tshe na lha
brgyad ma dang / sgo ma bzhi yang bsnan pas na bcu gnyis mar 'gyur ro/ /sa chen gyi lcam dral sbags sgrub lha brgyad ma la bshad/ ding sang lcam dral sbags sgrub lha gsum
ma la ngos 'dzin grags so/ /'on kyang sa chen dang mi 'gal te/ de ni lcam dral 'khor bcas sbags sgrub la dgongs pa'o/ /'di lta bu'i lcam dral sbags sgrub kyi dbye ba
shes na/ rje sa chen gyis sbags sgrub kyi yi ge chen mor/ yab yum du bsgrub pa dang / lcam dral du bsgrub pa gnyis las/ 'dir lcam dral du

bsgrub pa'i lugs kyi gdam ngag go /zhes lha brgyad la lcam dral du gsungs pa'i dgongs pa sogs rang grol du shes pa yin zhes bla ma dag gsung ngo / /de dag gis ni rje tshar
chen gyi mgon po'i chos skor gyi dri ba lhag bsam rab dkar las/ sbags sgrub skabs su ngor chen a nandas/ /rgyud dang gzungs nas bshad pa'i ma mgon gnyis/ /dgos pa'i dbang
gis lhan cig bsgrub pa las/ /'di gnyis ming sring lta bu min gsungs pa/ /gong mas lcam sring yab yum sbags sgrub ces/ /gsungs dang dgongs pa gcig pa'i rgyu mtshan gang /
/lha mo rgyud nas gsal bar bstan bzhin du/ /ched du gzungs las bsngags pa'i bzhed pa'ang ci/ /brtse ba chen pos sbags sgrub rgyas pa ru/ /yab yum dag dang lcam dral sbags
sgrub ces/ /phyi ma lha brgyad dag la bzhed bzhin du/ /phyis byon rnams kyis lha gsum lcam dral du/ /ngos bzung

mdzad pa gong dang mi 'gal lam/ /des na yab yum lcam sring lcam dral dang / /gtso 'khor sbags sgrub so sor dbye ba dang / /nges tshig gzhung dang mthun pa ji 'dra mchis/ /zhes
gsungs pa'i dgongs pa'i don yang gsal bar byas pa yin no/ /de lta bu'i gong gi sbags sgrub de rnams kyi nang nas/ lo chen gyis lcam dral lha gsum la gtso bor mdzad/ brag
steng pas bcu gnyis ma la gtso bor mdzad/ bla chen mal los mkha' 'gro lha brgyad sbags sgrub la gtso bor mdzad/ rje sa chen gyis lha bcu gnyis ma 'di bsgrubs na byin
rlabs che ba la dge sbyor gzhan la gnod par 'dug gsungs so zhes grags so/ /gnyis pa ni/ mchog tu zab pa ngos bzung ba la/ gong gi sgrub tshul de thams cad kyang khyad par
'phags pa yin mod na'ang / 'di dag rang la ltos te zab khyad 'jog pa'i dbang du byas na/ spyir pho rkyang du sgrub pa nus pa che

yang rtsub/ mo rkyang du sgrub pa myur te bsten pa dka'/ de gnyis la'ang bka' sdod ltar sgrub pa 'jam ste chun dka'o/ /tshogs bdag ltar sgrub pa tshan che ste bul bas 'khul
dka'/ yab yum du sgrub pa dang / lcam sring du sgrub pa tsam tshan che ste/ rnal 'byor pa chung ma can yin na bud med la gzan/ 'khor rkyang rno la myur te 'khu ldog che
zhing mthar mi shis/ des na lcam dral 'khor dang bcas pa'i sbags sgrub ni tshan che ba dang myur zhing shis la/ des na sgrub thabs kyi snying po lcam dral 'khor dang bcas
pa'i sbags sgrub 'di nyams su blang bar bya ba yin no/ /de lta bu'i sgrub thabs rnams las sbags sgrub zab/ sbags sgrub la'ang lcam dral tsam las lha brgyad du sgrub pa zab/
bcu gnyis sogs rgyas kyang bsnyen pa tsam ma gtogs las sbyor sogs thams cad lha brgyad kho na la 'brel chags/ bram ze mchog sred/ slob

dpon padma ste brgyud pa'i srol gnyis kyi man ngag gtso bo thun mong ma yin pa'i gsang ba'i sbags sgrub mkha' 'gro lha brgyad 'di/ rje btsun sa skya pa yab sras kyi thugs dam
gyi nying khu zab pa'i yang tig rtags 'phral du mngon sum ston pa'i lag len rgyun ma chad pa yin no zhes bla ma rnams gsungs so/ /de lta bu'i sbags sgrub kyi yig sna la/
sa chen gyi sbags sgrub che chung dang / kha'u pa 'od ldan dpal gyis mdzad pa shin tu legs pa dang / gzhan yang yig rnying mal los mdzad pa'i lha brgyad kyi bsnyen thabs
dang / de la mkho ba'i bsgrub pa dang / las sbyor gyi yi ge mal gyi dbon po blo gros seng ges mdzad pa sogs yod la/ mus srad pa sogs kha cig 'od ldan dpal gyi sbags sgrub
'di dam pas mdzad pa yin zer ba sogs ni mi 'thad de/ mgon po'i man ngag tshigs bcad ma bla chen bsod blos mdzad pa las/ rkyang sgrub rnam gnyis

dam pas mdzad par gsal/ /sbags sgrub sa chen mdzad par gsal ba yin/ /zhes dam pas rkyang sgrub mdzad par bshad kyis/ sbags sgrub mdzad par ma bshad pas so/ /rang lugs ni bdag
chen kun dbang ba'i gsung rgyun du me 'bar ma'i nang gi sbags sgrub shin tu legs pa 'di 'od ldan dpal gyis mdzad par bdag chen rdo rje 'chang bzhed pa yin no/ /yang kha
cig mal lo'i bsgrub yig 'di bu lung kun rdor gyis mdzad pa yin zer ba ni gzhi med kyi 'khrul pa kho na'o/ /gong du bshad pa ltar lha bcu gnyis ma'i sbags sgrub la sa chen
gyi 'di 'grub na legs mod/ 'on kyang dge sbyor la gnod/ tshig pa za zhes gsungs pa'i sgo ma bzhi po 'di 'dod pa la chags pa'i rnam pa 'jig rten pa'i tshul 'dzin pa yin
pas/ de'i rten 'brel gyis sgrub pa po la tshul khrims 'chal lo zhes pa'i gleng gzhi phran tshegs kyi

nyes dmigs 'byung ba la dgongs pa yin zhes rje bsod nams chos 'phel sogs gsung bar grags shing / bdag gi bla ma mkhan chen 'jam pa'i dbyangs kyi bzhed pa ni/ sgo ma bzhi po
'phrin las bsgrub pa la myur bas/ 'gro ba dbang du 'du ba dang / zang zing gi dpal 'byor rgyas par byung tshe/ rnam g.yengs che bas dge sbyor la gnod par 'gyur ba la dgongs
pa yin zhes gsungs shing / legs bshad 'di ni mkhas pa'i gsung rmad du byung ba yin pa blo gsal rnams kyis snying la 'chang bar rigs so/ /de dag gis ni rje tshar chen
gyi dri ba lhag bsam rab dkar las/ bdag chen kun dga' dbang phyug gsung rgyun las/ /'od ldan dpal gyis mdzad ces sgrub yig 'di/ /kha cig a gnyan dam pas mdzad ces gleng /
/phyis byon 'ga' dag gzungs pas mdzad ces smra/ /dang po ltar na dam pas sbags sgrub kyi/ /yi ge mdzad na bla chen bsod blo bas/ /

rkyang sgrub rnam gnyis dam pas mdzad par gsal/ /sbags sgrub sa chen mdzad par gsal zhes pa/ /de las 'di nyid ches cher gsal bzhin du/ /rkyang sgrub kho na ched du brjod pa
ci/ /dam pa tshad mar byas phyin 'di sbed dam/ /mal los mdzad pa'i bsgrub yig chen mo 'di/ /kha cig bu lung kun rdor gyis mdzad ces/ /smra mod de lta'i log rtog gang la
'khrul/ /dgongs sam kyi hud snyigs ma'i tshul 'di skyo/ /bcu gnyis sbags sgrub dag la sa chen gyis/ /'grub na legs mod 'on kyang dge sbyor gnod/ /gsungs pa'i tshig rigs de
tsam yang snang bas/ /'di yi dgongs gzhi gang la dgongs pa yin/ /zhes gsungs pa'i dgongs pa'i don yang gsal bar byas pa yin no/ /gsum pa ngos zin pa'i gdams pa nyams su
len pa'i tshul bye brag tu bshad pa la bzhi ste/ gang du nyams su len pa'i gnas/ gang gis nyams su len pa'i

gang zag nyams su blang pa'i gdams pa dngos/ ji ltar nyams su len pa'i tshul lo/ /dang po ni/ bsod snyoms pas mdzad pa'i sgrub thabs su/ yid dang mthun pa'i gnas su/ zhes dang
/ dregs pa zil gnon du/ dben pa'i gnas su bca' gzhi byas la zhes dang / srog gi spu grir/ gnas ni dur khrod la sogs su/ /zhes dang / bram ze chen pos lha mo'i gzhung
du/ gnas ni dur khrod dam/ shing drung ngam/ gcong rong ngam/ khang stong ngam/ dben pa'i gnas su phyin la zhes sogs gsungs shing / mdor na sgrub khang la sogs pa dben zhing
yid dang mthun pa/ khyad par dam nyams dang grib can gnas pa'i sa ma yin pa zhig gal che'o/ /gnyis pa gang gis nyams su len pa'i gang zag ni/ bram ze chen pos/ bla ma
la gus snying rjer ldan/ /tshul khrims sogs ldan bsdu dngos bzhi/ /sems can don

ldan brtson 'grus ldan/ /rtag tu bsgrub la dga' ba yi/ /zhes gsungs pa ltar/ gzhi dam tshig dang sdom par ldan zhing / bla ma dang chos skyong gdam ngag la yid ches shing the
tshom gyi rtog pa cung zad kyang med pa/ bcos ma ma yin pa snying nas sangs rgyas kyi bstan pa rin po che srog ltar gces par 'dzin pa/ brtson 'grus dang snying stobs mchog
tu gyur pa/ thun mong dang thun mong ma yin pa'i rjes su gnang ba mtha' dag thob cing / phyi nang gsang ba'i man ngag la sgro 'dogs legs par chod pa'i gang zag cig go
/de ltar na rdo rje theg pa nas bshad pa'i dam tshig dang sdom pa mtha' dag rgyab tu bskyur nas/ bsnyen sgrub mthar phyin par mi byed pa gtor tshogs che ba tsam dang /
dbyangs dang rol mo'i 'ur chem gyis bstan srung khol du 'dod pa rnams ni blun spyod kho na ste/ srung ma ye shes pa 'di rnams kyis ni gdul bya'i snang ngor/

sngon rdo rje 'chang dang bla ma gong ma rnams kyi spyan sngar sangs rgyas kyi bstan pa srung zhing / dam tshig can skyong bar khas blangs pas/ dam tshig dang ldan pa'i rnal
'byor pas bstan pa dang sems can gyi don du dam rdzas kyis mchod cing / bskul ba na sngon gyi thugs bskyed kyi dbang gis 'phrin las rnams 'bad med du bsgrub pa yin gyi/
gzhan ma dag pa sha chang la sred pa'i rtogs nyams kyi snang ba cung zad kyang med pas/ sangs rgyas la sems can gyi rgyas bkab byed pa rgod bro bar gda'/ des na chos ma
yin pa'i bya ba thams cad la 'dzem med du zhugs shing / gtor chog gi bshar sbyangs tsam re byas pa'i sdug yus kyis ming bstan pa dang sems can gyi don du btags nas/ rang
re'i nye du'am khang gzhis phra mo tsam re'i phyir du zhe sdang chos brgyad drag pos kun nas bslangs te nyam thag pa'i nga ro dang bcas pas/ sha dang zan gyi ri bo/ khrag
dang chang gi rgya mtsho bskyil/ stong gsum

rnga dang bse chal gyis bkang ste bos kyang / 'di dag la ye shes kyi spyan yod pa'i phyir thogs med du mkhyen nas thugs kyis gtan nas khrel bar 'gyur zhing / dam tshig dang
sdom par mi ldan pas mchod gtor phul kyang mi bzhes par bshad do/ /'jig rten pa dag gi 'byung bo mgo bskor ba'i phyir gyi mchod pa dang mi 'dra bas legs par bsam pa gal
che'o/ /gsum pa nyams su blang pa'i gdam ngag dngos ni/ rdo rje gur las/ slob dpon la rtag sdang ba dang / /dkon mchog gsum la 'khrug ldan dang / /sems can du ma gsod pa
rnams/ /rang gi yan lag sha bcad de/ /nag po chen pos za bar 'gyur/ /zhes dang / sgrub thabs kyi rgya gzhung las/ slob dpon la smod bstan la sdang / /dam tshig la 'chal mtshams
med byed/ /de rnams bsgral bar bya ba yin/ /gzhan du dam tshig nyams par

'gyur/ /zhes dang / dregs pa zil gnon du/ 'di'i phan yon ni/ tshe 'dir dgos pa 'grub/ phyi mar lam sna 'dren gnod byed dgra bgegs 'dul/ gsol ba ci btab 'grub par 'gyur/ zhes
dang / de sogs nag po chen po yi/ /sbyor ba'i yon tan bsam mi khyab/ /ces gsungs pas spyir mgon po 'di la brten nas thun mong gi dngos grub thams cad 'grub par nus shing
/ lhag par snyigs ma lnga bsdo ba'i dus 'dir nag phyogs la dga' ba'i mi ma yin pa dag gis/ spyir sangs rgyas kyi bstan pa rin po che 'di nyid ma rungs par byed pa dang
/ sems can rnams kyang log pa'i lam la sbyor zhing phan bde'i rtsa lag 'phrog pa dang / bstan 'dzin gyi skyes bu dam pa rnams kyi 'tsho ba rkyen med du 'joms par byed cing
rang gi bka' drin nos pa'i rdo rje slob dpon gyi sku la bsdo ba sogs dang / mtshams med kyi las byung rgyal du spyod pa/

de'i dbang gis 'gro ba de dag kyang mnar med la sogs pa'i gnas su yun ring zhing dos drag pa'i sdug bsngal myong ba'i gnas tshul legs par bsam ste/ las 'jam po gsum gyis bzlog
pa'i thabs la 'bad/ de dag gang gis kyang bzlog par ma nus na/ snying rje chen pos kun nas bslangs te/ 'di'i bsnyen bsgrub mthar phyin pas mngon spyod kyi las la brtson
par bya'o/ /de ltar bsgrubs pas bsgrub bya de dag ngan song gi rgyu 'bras las bsgral te thar lam la bkod pa dang / bstan pa dang sems can la phan bde 'byung bas/ de'i
stobs kyis rang rgyud la'ang bsod nams kyi tshogs rlabs po che bde blag tu rdzogs par 'gyur ba'o/ /yul de lta bu min pa la rang 'dod kyis kun nas bslangs te drag po'i las
sbyor brtsams na dam tshig nyams pas nag po chen po khros te rang nyid la chad pas gcod cing / rdo rje dmyal ba mi zad pa'i gnas su skye bar gdon mi za bar gsungs pas/ tshul
'di la

bag yod cing rang nyid la brtse bas mi 'dor ba cis kyang gal che'o/ /bzhi pa ji ltar nyams su len pa'i tshul la gsum ste bsnyen pa/ sgrub pa/ las la sbyor ba'o/ /'di gsum la
bod pa/ rbad pa/ bsad pa zhes pa'i tha snyad kyang mdzad cing / dper na skyes bu dpa' bo g.yul 'gyed pa'i dgra thabs dang tshul mtshungs pa yin te/ skyes bu des thog mar
de 'dra'i g.yul 'gyed par nus pa'i mi dag la mgu ba'i gtam smra/ zas gos khang gzhis sogs dpag med byin nas dga' ba ru ma gyur gyi bar de srid du 'bad rtsol drag pos 'gugs
par byed pa ltar/ 'dir yang dam tshig dang sdom pa legs par bsrung zhing / lha'i rnal 'byor dang sngags kyi bzlas brjod dang mchod gtor la rtse gcig tu 'bad pas/ zla
ba drug la sogs pa'i tshe mgon po 'khor bcas bdag nyid la nye bar gyur pa'i rtags 'byung ba ni bsnyen pa'o/ /de nas dpung gi tshogs bsdus te go khrab bskon/ mtshon cha

rnams brdar/ rta dang glang po sogs zhon nas chas pa la dgra che ge mo 'di'o/ /yul che ge mo 'di zhes ngo sprad pas de rnams thogs med du g.yul ngor zhugs pa ltar/ 'brub khung
dang / thun rdzas dang / 'khrul 'khor dang / ming rus bla btags te de dag dang ldan pa'i lingga sogs bca' zhing / sgrub pa'i dmigs pa dang sngags bzlas pas de'i rtags
'byung ba ni bsgrub pa'o/ /de ltar g.yul bskyed cing 'khrug pa'i tshe/ rta glang rgyug cing mchongs pa dang / gri mtshon 'debs pa dang / zhags pa 'phen pa sogs drag tu byas
pas pha rol po bsad pa dang / bcings pa dang / yul 'phrog pa sogs rang phyogs yid tshim par 'gyur ba ltar/ bsad pa'i sngags dang / dmigs pa dang / thun brabs pa dang
/ sbyin sreg sogs byas pas/ phyi rol tu dgra bgegs la nad dug mtshon dang khrag skyug pa sogs kyis btab ste/

mi snang bar gyur pas sgrub pa'i 'bras bu mngon sum du thon pa'i rmi lam du chos skyong rnams zhal pho 'don pa sogs 'byung ste/ de 'dra'i las grub pa'i g.yul ston dang 'dra
bar/ srung ma rnams la gtang rag mnga' gsol byed pa dang / de dag gi skabs su 'phral dpes kyi 'gro mtshams gzab dgos pa ltar/ bogs 'don gegs sel gnad la mkhas pa ni med
kha med kyi man ngag dam pa'o/ /bsnyen pa las su rung ba'i gang zag gis/ /bsgrubs pa'i rtags dang mtshan ma nges byas nas/ /las sbyor nyams su len 'di sarga 'am/ /go rim
'khrul pa med pa'i man ngag gnad/ /bar skabs kyi tshigs su bcad pa'o/ /gsum pa rnyed bkur lha 'dod yon la longs spyod pa lta bu'i dpal 'byor gyi rgyun ma nub pa ni/ de yang
lha rnams 'dod yon che zhing dpal 'byor gyi bde bas rang gzhan kun 'tsho ba ltar/ sgrub pa pos kyang rang gi chos skyong la tshogs dang /

mchod pa dang / gtor ma rnams bzang zhing rgya che ba rgyun ma chad par phul nas/ man ngag nyams len la brtson par byas na chos skyong rnams mnyes te las bzhi'i 'phrin las
lhun grub tu 'byung ba ni rten 'brel gyi chos nyid yin pas na de skad ces bya'o/ /'di la gsum ste/ sngon 'gro rten dang mchod gtor bshams pa/ dngos gzhi bsnyen bsgrub las
gsum gyi rim pa/ zhar byung thor bu'i man ngag bstan pa'o/ /dang po la gsum ste rten bshams pa/ gtor ma bshams pa/ mchod pa bshams pa'o/ /dang po la bzhi ste/ phyi'i rten
dang / nang gi rten dang / gsang ba'i rten dang / de kho na nyid kyi rten no/ /'di dag kyang mkhas grub singha dhwa dzas/ ru mtshon rta nag g.yag nag dang / /lug nag khyi
nag bya nag rnams/ /man ngag bzhin du bcas pa ni/ /phyi rten yin gyis 'bad par bya/ /

nang rten tshogs gtor mchod rdzas rnams/ /mtshan nyid ldan pa'i bris sku'am/ /rten gyi dkyil 'khor drung du bshams/ /mkhas shing brtson 'grus ldan pas bca'/ /gri snying la
brten sngags 'khor lo/ /gsang rten rtsa gsum 'khor lo lnga/ /rlung sbyor bla ma yi dam dang / /lta bas rgyas btab de kho na/ /zhes gsungs pa ltar yin zhing / lag tu blang
ba'i rim pa 'di rnams re re la'ang / thun mong dang thun mong ma yin pa'i bca' tshul re re so sor yod pas gong ma'i man ngag dang bla ma'i snyan brgyud las shes par bya'o/
/gnyis pa la gsum ste/ rtag gtor dang / 'dzin gtor dang / rgyun gtor ro/ /dang po ni dus rtag tu 'jog pa'i gtor ma lhar bskyed pa'o/ /gnyis pa ni/ lo zla ba'i bar dus
gsum du 'bul zhing / nyi shu dgu lta bu la phul nas gsar pa bca' ba'o/ /'di la brten gtor yang zer/ gsum

pa ni/ thun bzhi la sogs par gsar du bcas shing thun re'i mthar 'bul ba'o/ /'di la ming gi rnam grangs thun gtor/ mgyogs gtor/ las gtor/ 'phral gtor rnams so/ /'di la rnam
grangs kyi sgo nas dbye na/ dam rdzas rgyan gyi gtor ma/ dpal gyi zhal zas/ 'dzam bu tri pa'i zhal zas/ dmar chen bshos bu dang bzhi'o/ /gzhan dam tshig gi rten dang / las
sgrub pa'i gteng par 'dzin pa'i gta' gtor zhes pa zhig kyang bshad cing / 'di rnams la snod dang / rgyu dang / dbyibs dang / kha dog dang / mtheb kyu'i grangs dang / rtsig
tshul dang / gzungs 'jug tshul dang / rgyan dang / bskyed tshul dang / byin gyis brlabs te 'bul ba dang / mthar gtong tshul la sogs pa dang / zhar byung gtor bsngos/
gtor sgrub/ gtor 'bul rnams kyi khyad par zhi rgyas dbang drag gi mi 'dra ba'i tshul/

gtor ma lhar sgrub pa/ dam rdzas su sgrub pa/ dgra bgegs su sgrub pa sogs bsam gyis mi khyab pa zhig yod cing / rje sa chen yab sras dang / dam pa sogs tshad ldan gyi yi ge
dang / man ngag dang ldan pa'i bla ma'i phyag len dang gsung las 'byung ba ltar ston shes pa'i sngags 'chang zhig la ltos dgos pa de kho nar yod do/ /de ltar mgon po'i bsnyen
bsgrub las gsum thams cad gtor ma la brten pa kho nar snang bas/ 'di'i man ngag mtha' chod par ma shes na/ ci tsam bsgrubs kyang mi 'grub cing / 'grub pa ltar snang
yang / mthar mi shis pa'i rgyur 'gyur bar dam pas gtor ma'i yi ge las gsal bar bshad pas skal ldan dag gis go bar mdzod/ ding sang ni kha cig yi dam 'ga' zhig gi gtor ma
zlum por bshad pa'i rtags la brten nas de ltar byed/ kha cig mthu che zhing 'jigs par yong snyam nas gru gsum kho nar byed/ mdor na bla ma gong ma tshad ldan dag gi man
ngag gi yi ge

dang / snyan brgyud ldan pa'i bla ma'i man ngag dang bral zhing / phyag len mthong yang tshad mar mi 'dzin pa rang bzo kho na la longs spyod cing / rang nyid kyi blo bzo byas
pa de dang ma mthun na lung rigs kyi sgrub byed gcig kyang med par zhe thag pa nas ngan smras kyi smre sngags phyogs bcur bsgrags te/ rang gzhan kun gyi dge rtsa gcod
pa la brtson pa'i gcan gzan gtum po'i rnam thar skyong ba lta bu'ang 'ga' mthong ngo / /'di lta bu la dgra bgegs zhi zhing dngos grub 'byung ba nam mkha'i padmo'i zlos gar
yin pas legs par bsam zhing / gzu bor gnas pa'i blos spang bar rigs so/ /des na 'dir rjes 'jug rnams rnam dbye shes pa'i phyir/ gtor ma gsum sogs kyi rnam gzhag 'phros
don dang bcas pa cung zad bshad na/ gong du bstan pa ltar/ gtor ma la rtag gtor/ brten gtor/ rgyun gtor dang gsum/ dang po ni/ gtor ma chos skyong du bskyed

nas bskal pa chags 'jig gi bar du bzhugs su gsol ba'o/ /de yang gtor ma dngos gzhi gzungs dang bcas pa lhar bskyed pa yin gyi mtheb kyu rnams ni dus bzhir gso zhing bdud rtsir
byin gyis brlabs nas bsngo ba'o/ /gnyis pa ni chos skyong lcam dral nyid la gtor ma lag len ltar bshams nas/ de'i steng du lcam dral bskyed nas gtor ma de la 'bral med
du bzhugs par gsol ba gdab/ dus bzhir gsol zhing / dus bzhir bsngo'o/ /mthar gtong ba'i tshe/ gtor ma tshab bshams grub nas khang pa'i yang thog la sogs par spyi stabs
byas nas 'bul ba'o/ /'di ni dam tshig gi rten du 'dzin pa'i gtor ma yin pas 'dzin gtor zhes kyang bya'o/ /'di la yi ge slob dpon padmas mdzad pa yod cing / de nyid las/ bzhed
dgu 'byung bar byin gyis brlabs/ /de steng padma nyi ma'i steng / /lhag pa'i lha ni bzhi rdzogs bskyed/ /de 'og lcam dral bskyed gzhug cing / /

gdan 'bul dam bzhag gtor ma bsngo/ /gtor ma de la 'bral med du/ /bzhugs par bsam la gsol ba gdab/ /rten 'brel snying pos rab gnas bya/ /zhes bshad pa dang / dam pas/ rtag tu
mi 'bral 'grogs pa'i phyir/ /brten gtor chen pos thugs dam bskang / /zhes pa rnams dgongs pa'i gnad gcig tu 'grig pa yin no/ /gta' gtor ni/ pu tra sogs la gta' gtor zur
brgyad pa bshams nas/ las 'di zhes bgyi ba sgrub par gyis shig da bzod ster ro zhes go bar byas nas/ dus gsum la sogs par kha gso zhing byin gyis brlabs nas mi bsngo bar
bzhag las grub pa dang / cho ga bzhin bsngos nas 'bul ba de'o/ /'di ni gtor ma gta' mar bzung nas las myur du bsgrub tu 'jug pas na gta' gtor ro/ /'di la yi ge rje sa chen
gyis mdzad pa me 'bar ma'i nang na bzhugs shing / rgyun gtor ni/ thun gsum

la sogs par gsar ba bca' zhing bsngos nas de 'phral 'bul ba ste/ dam pas rtag tu 'phrin las mdzad pa'i phyir/ /rgyun gyi gtor mas thugs dam bskang / /zhes pa 'di yin no/ /'di
la thun gtor dang / 'phral gtor dang / mgyogs gtor zhes kyang bya/ kha cig 'bul gtor zhes kyang zer ro/ /dus deng sang gi sa skya pa'i sngags 'chang dag gtor ma gsum gyi
rnam dbye 'di bzhin phyed par gyis shig gtor bsngos kyi cho ga'i go rim la rje rdo rje 'chang gi phyag len la gdong bzhi pa'i rjes su las mgon gyi bskyed chog byas nas/
gtor ma 'bul bar mdzad/ zhal ngo nang brgyud las 'ongs pa'i brgyud pa 'di pa dag gdong bzhi pa'i rjes su pu tra la bskyed chog logs su byas na 'khor rkyang du bsgrub par
song bas cung mi shis pas/ lcam dral dang lhan cig tu bskyed cing dpon 'gro g.yog 'gro'i tshul du spyan 'dren dam bzhag byas la/ 'bul ba'i tshe gtor ma'i go rim dang mthun

par gdong bzhi pa'i rjes su 'bul ba'am/ yang na lcam dral gyi gtor sngags kyi rjes la a li a li ma sogs kyis phul kyang shin tu legs shing thun mong ma yin pa'i phyag len yin
no/ /pu tra sogs lcam dral dang lhan cig tu bskyed nas/ lcam dral gyi rjes la gtor ma phul bas chog pa ni/ yar lung pa'i gtor chog yi ge las kyang gsal bar bshad pas phyag
len 'khrul pa med do/ /sa paN yan chad du lcam dral gnyis kyi mtshams nas pu tra'i gtor ma 'bul yang / ding sang gdong bzhi pa'i 'og tu 'byung ba ni 'phags pa rin po
che nas byung ba yin te/ de nyid rgya nag tu bzhugs dus skabs shig pu tra la las shig bcol bas yun ring ma 'grub/ de nas gdong bzhi pa la bcol bas 'phral du 'grub pa byung
bas/ de man chad du las mgon gyi sngon la gdong bzhi pa la 'bul bar mdzad pa yin no zhes

pa'i gtam rgyud las shes so/ /de dag gis ni rje tshar chen gyi mgon po'i chos skor gyi dri ba lhag bsam rab dkar las/ gtor chog skabs su rje btsun e waM pas/ /lcam dral las
mgon bar du gdong bzhi pa'i/ /gtor chog mdzad pas 'og ma 'khor rkyang du/ /bsgrub par song ngam min na 'khor rkyang gi /sgrub thabs ngos bzung ci yin gong ma yis/ /'phral
rtsub mthar mi shis par bshad pa ci/ /arYa'i gtam rgyud 'og tu gtor ma tsam/ /yang na gzhi bdag yan chad sbags sgrub 'gyur/ /zhes gsungs pa'i dgongs don yang gsal bar byas
pa yin no/ /de ltar gtor ma gsum gyi rnam gzhag mdo tsam bshad nas/ 'phros don la gtor ma'i dbyibs dang / byin rlabs sogs ji ltar bya ba'i tshul/ bskang bshags kyi go
rim dang / gtor sgrub kyi don bshad pa/ gtor bzlog gi rnam gzhag la dogs pa dpyad pa/ gtor ma spyi stabs mdzad tshul la phyag

len mi 'dra ba'i rnam gzhag bshad pa'o/ /dang po gtor ma dbyibs ji ltar bya ba'i tshul ni/ ding sang rgyun gtor du grags pa/ don la brten gtor du 'gro ba 'di la phyag len thun
mong ba la rdo rje chu'i dam tshig nas bshad pa ltar gtor ma zlum po lnga tshar ram bdun tshar sogs dang / yang dam rdzas glang ru ma zhes pa glang gi rwa rtse bcad pa
lta bu'i dbyibs can du mdzad pa yang skabs 'gar snang zhing / phyag len thun mong ma yin pa dam pa kun dga' grags sogs kyi rgyun/ bdag chen rdo rje 'chang dang / sa lo
chen po/ sngags 'chang yab sras rnams la bka' babs pa brgyud pa 'di pa'i srol la/ yi dam mkha' 'gro spyi gtor gzhi bdag gsum po la zlum po/ mgon chen la dpal bshos zur gsum
pa/ lha mo la de dang 'dra ba/ zhal la stod zur gsum che ba gcig la/ chung ba bzhis bskor ba/ pu tra la zur

brgyad pa/ gzhan yang bskang gtor la rgyas par byed na/ gtor ma zur gsum pa khrag dang smug rtsi sogs kyis dmar nag spel nas byugs pa mgon po/ lha zhal/ pu tra/ dkar bdud sogs
lha grangs dang mnyam pa'am/ bla ma 'ga' zhig bco lnga mdzad par yang grags shing / thams cad mar gyis brgyan phyag mtshan me ris sogs kyis spras pa/ rgyun gtor ram thun
gtor ni/ lcam dral 'khor bcas la rgyas par na snying gzugs byas pa gnyis/ gdong bzhi pa la yang gnyis te bzhi/ bsdu na zur gsum pa bzhi 'am bdun/ de dag thams cad mthong
ba brgyud pa'i phyag len ltar ro/ /mdos bskang sngags drug dang phyag rgya drug gis byin gyis brlabs pa ni dam pas bshad de/ bskang gso chos nyid ma las/ mdos yod na
sngags drug dang phyag rgya drug gis byin gyis brlabs zhes gsungs pa yin la/ gtor mdos gnyis ka yang sngags

drug sogs kyis byin gyis rlob pa ni/ sangs rgyas spyan nas brgyud pa'i mdos kyi bskang bzlog las bshad de/ de nyid las/ gtor mdos sngags drug dang phyag rgya drug gis 'dod
yon lngar byin gyis brlabs te/ zhes gsungs pa'o/ /'di'i phyag len ni chab gtor klu gtor sogs na gsal bar yod cing / ngor e wa~M chos ldan na bskang gso'i tshe yang phyag
len la yod par snang ngo / /sngags drug 'di dag ni gtso bor rgyud sde 'og ma'i sngags yin kyang / bla med du yang sbyor ba'i rgyu mtshan ni/ sngags 'di dag sbyangs sgyur
sogs la ched du bsngags pas so/ /de dag gis ni rje tshar chen gyi mgon po'i chos skor gyi dri ba lhag bsam rab dkar las/ rgyun gtor bskang gso'i gtor ma la sogs la/ /rang
dga'i 'dod rigs sna tshogs bzo mod kyi/ /gong ma rnam lnga a gnyan sku mched dang / /chos rje bla ma sogs kyis gsal ba ci/ /mdos bskang sngags drug

sogs kyi byin gyis rlob/ /gtor bskang de ltar byed pa'i khu rnying dang / /'di dag rgyud sde 'og ma'i gsang sngags dag /gong du sbyor ba'i dgongs pa mkhyen lags sam/ /zhes
gsungs pa'i dgongs pa'i don yang gsal bar byas pa yin no/ /gnyis pa bskang bshags kyi go rim dang gtor sgrub kyi don bshad pa ni/ bskang ba sngon la byas nas bshags pa rjes
la byas kyang rung zhing / bshags pa sngon la byas nas bskang ba rjes la byas kyang chog mod/ 'phags pas mdzad pa'i bshags pa tshig lhug ma 'di bya na/ bskang gso'i sngon
la byed rigs pa yin te/ 'di nyid rang gi tshig gi go rim la yang / nongs par spyad pa dang / de'i las kyi 'bras bu thams cad zhi bar gyur cig ces pa yan gyis bshags pa
byas nas/ sngags dang phyag rgya dang ting nge 'dzin gyi byin gyis brlabs pa'i mchod sbyin gyi gtor ma zhes sogs man chad kyis bskang ba byas pa yin no zhes bla mas gsungs
la/

yar lung pa seng rgyal gyi gtor sgrub zhag sbrel gyi yi ge las kyang / bshags pa 'di nyid sngon la byas nas/ de'i rjes su bskang ba bshad/ de bzhin du sa skya pa'i zhal ngo
nang brgyud sogs phyag len tshad ldan kun la 'di kho na gnang zhing / de yang bshags pa byed pa'i tshe chos skyong rnams mdun du bsam zhing / rang nyid tha mal par byas
nas byed pa chos rje bla ma'i phyag len yin gsungs pa dang / yang rang yang yi dam chos skyong rnams kyang yi dam du mos nas bshags pa dang / mchod bstod sogs byed pa/ chos
rje sa paN gyi gsung bgros/ na bza' brag phug pa'i phyag len yin gsungs pa'i lugs gnyis snang ba las/ phyi ma 'di nyid legs par gong ma dag bzhed cing / gtor sgrub kyi
go don la bdag chen rdo rje 'chang gi slob rgyud rje rdo ring pa dpon slob rnams kyi dgongs bzhed kyi gtso bo ni/ gtor sgrub ces pa gtor ma sgrub cing mchod pa'i

don yin te/ rtag gtor dang 'dzin gtor gang rung chos skyong du bskyed nas gtor ma bsngo ba dang / mchod pa dang / bskang ba dang / bstod pa rnams grub na thams cad dang / bsdu
na gtor bsngo'i rjes su bshags pa dang mchod pa sogs ci rigs pa byas pa ni gtor ma sgrub mchod du 'gyur ba yin/ de skad du yar lung pa seng ge rgyal mtshan gyi gtor sgrub
kyi yi ge las/ sngon 'gro gtor ma nas dkon mchog dang gtor ma la tshogs phud 'bul ba'i bar sgrub mchod rgyas bsdus gang rung byas la zhes gsungs pa'i dgongs pa dang
mthun pa'i dbang du mdzad nas/ rje tshar pa'i gtor ma gsum gyi rnam gzhag las kyang / zhi rgyas dbang gsum gyi gtor sgrub kyi lag len zhal shes ni/ rtag gtor yod na rab/
med na 'dzin gtor lhar bskyed ces gsungs so/ /don 'di nyid rdzong pa kun dga' rgyal mtshan pa yang bzhed do/ /khong gis mdzad pa'i

sgrub thabs bdud las rnam rgyal na yang bshad pa snang bas/ des na gtor ma lhar bskyed pa dang ma 'brel na bskang gso dang bstod pa sogs ci rgyas kyang gtor sgrub kyi tha snyad
mi thob ste/ dper na rdul tshon dang ras bris kyi dkyil 'khor gang rung dkyil 'khor du bskyed pa dang ma 'brel na/ mdun bskyed mchod bstod rgyas bsdus gang yin kyang
dkyil 'khor sgrub mchod kyi tha snyad mi thob pa bzhin no/ /gnad 'di ni snying gi dkyil du chongs shig des na bskang bshags dang gtor sgrub la mu bzhi las/ bskang bshags
yin la/ gtor sgrub ma yin pa ni bshad ma thag pa ltar yin zhing / gtor sgrub yin la bskang bshags ma yin pa ni/ gtor ma lhar bskyed pa la gtor bsngo dang / bdud rtsi lnga
mchod dang / bstod pa tsam byed pa'o/ /gnyis ka yin pa ni gtor ma lhar bskyed pa la bskang bshags rgyas pa byed pa'o/ /gnyis ka ma

yin pa ni/ gtor ma lhar bskyed pa dang yang ma 'brel zhing gtor bsngo tsam byed pa'o/ /de lta bu'i gtor sgrub kyi go don 'di rnams ni rje dbang phyug rab brtan dang / mkhan
chen thams cad mkhyen pa'i gsung las ji ltar 'byung ba bzhin bkod pa yin la/ yang bla ma de dag gi bzhed pas gtor sgrub zhag mang po sbrel nas brgya tshar sogs byed na/
gtor ma lhar bskyed pa dang 'brel ba'i tshar dang po la mchod pa dang bskang ba sogs thams cad rgyas pa/ de nas tshar gzhan la rgyas bsdus byed na/ bskang ba dang bstod pa
gnyis kyis chog cing / de bas bsdu na bshags pa dang bstod pa/ de bas kyang bsdu na bstod pa tsam gyis kyang chog pa yar lung pa'i yi ge las bshad do zhes gsungs shing
/ tshul 'di la dpag na gtor sgrub la bstod pa nges par ma chad pa gcig dgos par bzhed rgyur snang la/ yang bla ma gong ma'i phyag len lugs gcig la/ chos skyong gang la gtor
sgrub brgya

tshar byed pa'i de'i gtor ma yang brgya rtsa bshams/ bskang ba rgyas bsdus gang rigs la grangs bzung bas kyang chog par bzhed cing / de gnyis ka phyag len 'khrul med tshad
thub re re yin par sems so/ /de dag gis rje tshar chen gyi dri ba lhag bsam rab dkar las/ spyir gyi bskang bshags go rim ma nges kyang / /'phags pas bshags pa tshig lhug
mdzad pa 'di/ /'di nyid rang gi go rim bzhugs tshul dang / /brag ngag dbang grags pa/nag pa dang sing yar lung pa seng rgyal/ha'i yi ge dang / /sa lugs ngor rdzong kun gyi
phyag len dang / /mi mthun bzhin du'ang bshags pa rjes su byed/ /'di 'dra'ang rmongs pa'i bskang bshags zhes pa yi/ /tshig tsam dag la zhen pa ma lags sam/ /gtor bsngo
tsam dang gtor sgrub khyad par ci/ /zhes gsungs pa'i dgongs pa'i don yang gsal bar byas pa yin no/ /'dir dam pas mdzad pa'i bskang gso che chung gi ngos 'dzin la bla ma gong
ma rnams

bzhed tshul mi 'dra ba cung zad brjod na/ de yang dam pas mdzad pa'i mdos bskang rgyas pa/ mdos bskang gtor ma thun mong bas bskang ba chos nyid mar grags pa/ bskang gso nag
po mchod rten ma/ dam pa'i bskang gso chung bar grags pa rnams yod pa las/ 'di'i skabs su bdag chen rdo rje 'chang chen po'i gsung las/ mdos bskang rgyas pa dang / chos
nyid ma gnyis la dam pas mdzad pa'i bskang gso che chung gi tha snyad byed pa yin gsungs shing / nag po mchod rten ni dam pa'i mdos bskang chen mo las sngags 'chang gzungs
kyi dpal bas zur du phyung ba yin no zhes bzhed la/ rdo rje gdan pa chen po'ang don gyis de ltar zhal gyis bzhes par snang ste/ mdos bskang chen mo dang chos nyid ma'i
lung rgyun bzhugs shing / nag po mchod rten gyi lung tsam yang mi bzhugs par bla ma dag bzhed cing / mus srad pa rdo rje rgyal mtshan pa ni/ mdos bskang

chen mo/ nag po mchod rten/ gzhan bskang gso chung ngu zhig dang gsum la dam pa'i bskang gso rgyas 'bring bsdus gsum gyi tha snyad mdzad nas them yig sogs gces spras che bar
mdzad do/ /ding sang phal cher ni chos de sus byas dang / rang gi brgyud pa'i phyag srol la gang byed sogs rtog dpyod ci yang mi byed par/ byed mkhan su mang dang / lag
tu dpe cha gang byung dang 'jigs rngams gang che ba zhig nyams su len par snang / bar skabs su 'phros pa'i gtam mo/ /gsum pa gtor bzlog gi rnam gzhag la dogs pa dpyad pa
ni/ rje tshar chen gyi bzhed pas/ spyir sangs rgyas spyan nas brgyud pa'i mdos kyi bskang bzlog sogs yi ge tshad ldan la brten nas bla ma'i man ngag gis brgyan te/ bdag
chen rin po ches mdzad pa'i mdos kyi bskang bzlog gi nang du/ de yang mgon po'i mdos kyis bzlog ces pa rnams/ de yang

mgon po'i gtor mas bzlog /ces 'don pa bsgyur bar gsungs shing / khyad par gyi bskul rnams ni slob dpon padmas mdzad pa dang / mkhas pa yon tan khris mdzad pa rnams yin pas/
de dag gi phyag len rgyas pa rje tshar pa rang gis bsgrigs pa'i rang lugs kyi dmar chen gtor bzlog 'di la ni 'khrul pa med cing / ming yang drag po gtor ma'i man ngag ces
'dogs pa yin la/ gzhan dag gi gtor bzlog la ni khams kyi phyogs na dgra chos zhes bya ba'i gtor bzlog gi lag len/ dbus gtsang 'di na drug cu pa zhes pa'i ming 'dogs pa'i
phyag len rnams la ni khungs dgos te/ dgra chos ni bon la grags pa yin gyis/ lugs 'di la med cing / drug cu pa ni gshin rje pa rnams la grags pa yin gyis/ lugs 'di'i yi
ge gang na yang bshad pa sngar tshar chen rang gis ma gzigs pas/ des na khungs btsal bar bya dgos pa'i gnas yin la/ shol ril drug pa'i nang tshan gyi

gtor ma la brten nas dgra bsad pa ni/ gtor ma dgra bgegs su bskyed nas bsad las byed pa yin pa la/ de ma rtogs pa kha cig gtor ma lhar bskyed pa la 'di'i nyams len byed pa
yang gad mo'i gnas yin no snyam du thugs la bzhag nas/ don gyi dbang de dag la dgongs nas rje nyid kyis mdzad pa'i mgon po'i chos skor gyi dri ba lhag bsam rab dkar las/
gtor bzlog ces bya ding sang rlung ltar grags/ /'di nyid tshad ldan yi ge gang la brten/ /de dang mthun pa'i phyag len yod lags sam/ /khams kyi phyogs na dgra chos zhes bya
dar/ /dbus gtsang phyogs 'dir drug cu pa la sogs/ /rngams brjid spros pa shin tu che bar snang / /'di dag rnams la khungs thub ji ltar mchis/ /shog ril drug gi nang tshan
gtor ma 'di/ /dgra bgegs dag tu bsgrub pa'i bsad las yin/ /gzhan dag gtor ma lha ru bskyed bzhin du/ /'di yi nyams len dag tu bzhed

pa ci/ /zhes gsungs pa yin la/ de lta bu'i dri ba'i tshig de dag las/ gtor bzlog ces bya ding sang rlung ltar grags/ /zhes sogs tshig rkang gsum po 'di ni sa skya pa'i chos
skyong gi chos brgyud 'dzin pa'i gtor bzlog mdzad pa po thams cad la dris par snang bas/ so so nas lan 'debs mdzad par 'os pa las/ bdag kho nas 'dir 'bri bar ma nus la/
de bzhin du/ khams kyi phyogs na dgra chos zhes bya dar/ /zhes pa 'di'i lan yang byed pa po dag gis smra bar rigs pas na/ 'dir ni ma bris so/ /des na 'dir ched du bya ba/
'dzam gling bstan pa'i mnga' bdag sa lo 'jam pa'i rdo rje dang / sngags 'chang chos kyi rgyal po ngag dbang kun dga' rin chen yab sras rnams kyi rjes su zhugs par khas 'che
ba kho bo cag rnams kyis ni mgon po'i man ngag drug cu pa'i phyag len 'di nyid tshad ldan gyi yi ge rnying ma'i khungs dang 'brel ba zhig ci nas kyang bsgrub dgos rgyur
snang yang / rang re rjes 'jug rnams za

chog tsam don du gnyer ba las/ gsung rab kyi rtog dpyod shin tu chung bar brten/ gong du bkod pa'i dri ba'i tshig rnams la rang lugs kyi rjes 'jug phal cher ni ji snyam du
yang mi sems par btang snyoms su bzhugs par gyur cing / la la ni khungs med par ma 'dod cing / rang gis yang ma rnyed pas/ dri ba mdzad pa por skur pa 'debs par brtson par
gyur la/ mkhas rlom kha cig ni/ mgon po 'di la gshin rje ltar bsgrub pa'i tshul bshad pas/ man ngag de yang 'jigs byed drug cu pa'i rgyas bkab par 'dod pa sogs long ba
'khar 'dzugs kyi rnam thar skyong ba las rgyu mtshan yod par ma mthong na/ kho bo cag gi bsam pa la mgon po'i man ngag drug cu pa 'di'i khungs rnam dag cig rnyed na ci ma
rung snyam pa'i dwangs 'dod kyi dad pa chen po'i ngang nas rang lo nyer gcig lon pa me mo sbrul gyi lo/ dpal sa skya'i gnas mchog chu mig rdzing ga'i bla brang bde mchog
pho

brang zhes bya ba'i skyed mos tshal ga la ba der chos skor gyi yig cha mang po la lta rtog bgyis skabs/ mgon po'i man ngag dpe rnying ma brabs gcig bzhugs pa'i glegs bam zhig
gi khrod na/ shog bu ser mdangs can la yi ge lcags smyug gis bris pa'i las tshogs gtor ma la brten nas dgra bsad pa'i man ngag gi yig chung zhig 'dug pa la bltas pas/
mgon pod me 'bar ma sogs na bzhugs pa'i shog ril drug gi nang tshan de yang ma yin zhing / de las gzhan pa'i gtor ma la brten nas dgra bsad pa'i man ngag gzhan du'ang mi
'dug pas slar zhib tu dpyad cing brtags pas/ sa lo 'jam pa'i rdo rjes mdzad pa'i mgon po'i man ngag drug cu pa'i cho ga dgra bgegs gnad gcod kyi spu gri'i rten gzhir gyur
pa'i yi ge rnying ma rje btsun gong ma'am/ dam pa kun dga' grags sogs kyis mdzad pa'i khungs thub cig dgos rgyur 'dug pa las/ kho bos rnyed pa'i yi ge 'di ni

dam pas mdzad pa'i man ngag drug cu pa'i yig chung yin nges par snang bas/ des na sa lo chen po'i gsung rab kyi rten gzhi 'di kho na yin pa'i nges shes khyad par can rnyed
de/ mgon po'i man ngag drug cu pa'i yi ge rnying ma'i khungs tshad ldan 'di lta bu rnyed pa ni/ bla ma dang chos skyong gi thugs rje dang byin rlabs kho nar nges so snyam
pa'i dad pa bcos min rang dbang med par skyes shing / yid dga' bde tshad las 'das pa'i rab dga'i sa thob pa ltar gyur pa lags so/ /de ltar gtor bzlog drug cu pa'i khungs
kyi yig rnying tshad thub de nyid rnyed pa la brten/ rje tshar chen gyi dri ba'i gsung gi lan 'debs byed pa'i spobs pa rnyed de/ dpal sa skya pa'i chos skyong rdo rje gur
gyi mgon po'i las tshogs gtor ma la brten nas dgra bsad pa'i man ngag drug cu pa'i cho ga dgra bgegs gnad gcod kyi spu gri'i rten gzhi'i yi ge rnying ma'i don rnams dris
lan gyi sgo nas legs

par bshad pa log rtog 'joms pa'i lha dbang rdo rje zhes bya ba brtsams nas de'i nang gi brjod don la/ mkhas pa'i dbang po mchog gi dri ba'i gsung bkod pa/ de'i lan btab ste
skal bzang dpyod ldan gzur gnas rnams yid ches bskyed pa/ rgyu mtshan des na rang gi rjes 'jug rnams legs bshad 'di la gces par gzung bar gdams pa ste/ don tshan gsum du
bsdus nas/ de'i gnyis pa la yi ge rnying ma'i khungs bkod pa de dang da ltar gyi phyag len sbyar te bshad pa dogs pa'i gnas gzhan dpyad pa dang gsum du phye nas/ rang re
sa skya pa'i zhal ngo brgyud pa dang bcas pa rnams phyag len mdzad pa'i drug cu pa'i gtor bzlog 'di nyid yi ge rnying ma'i khungs dang 'brel tshul zhib cing mtha' chod par
bshad yod pas/ blo gsal rtog dpyod can rnams tshul 'di skor la nges shes rnyed par 'dod na kho bos byas pa'i dris lan gyi yi ge de nyid la blta bar gyis shig bzhi pa gtor
ma spyi stabs mdzad tshul la

phyag len mi 'dra ba'i rnam gzhag bshad pa ni/ mgron gshegs pa'i rjes su byed pa dang / mgron gshegs pa'i gong du byed pa'i lugs gnyis snang ba las/ dang po ni chos rje bla
ma'i kyai rdor mngon rtogs sogs las bshad cing / gnyis pa ni/ yar lung pa sogs kyi phyag len yin pas gnyis ka yang lugs tshad ldan re yin par gsungs shing / da lta phyag
len la snga phyi gnyis ka mdzad pa 'di yin la/ gtor ma phyir 'bul ba'i dgos pa la/ thun gtor phyir 'bul ba ni thun gcig gi bya ba rdzogs pas/ thun gsham bsdud pa'i ched
yin par snang la/ bskang gtor dang brten gtor rnams phyir 'bul ba ni ched du gtad pa'i dmigs pa gsal ba'i ched dang / gtang rag gi tshul du yin par bzhed cing / de yang gtor
ma rnams khang pa'i yang thog la sogs par khyer te dgra phyogs su kha bstan nas 'bul ba ni/ gtor ma 'di

snoms la dgra bo bsad pa'i las gyis shig ces pa'i don yin zhing / sa skya la sogs pa mgon po bzhugs pa'i phyogs la dmigs nas 'bul ba ni mgron bzhugs pa'i phyogs su dmigs nas
'bul bas thugs mnyes par byed pa'i dgos pa khyad par can yod pa yin no zhes brgyud ldan gyi bla ma rnams gsungs so/ /de dag gis ni mgon po'i chos skor gyi dri ba lhag bsam
rab dkar las/ chos rje bla ma'i kyai rdor mngon rtogs sogs/ /yig cha phal las mgron gshegs spyi btab bye/ /gzhan dag de yi gong du byed par snang / /'di nyid 'bul yul
phyir 'bul dgos pa gang / /zhes gsungs pa'i dgongs pa'i don yang gsal bar byas pa yin no/ /de ltar gtor ma'i rim pa 'phros don dang bcas pa bshad zin nas/ gsum pa mchod
pa'i rnam gzhag la gsum ste/ las 'jam po gsum gyi mchod pa/ drag po'i mchod pa'o/ /de re re la'ang

phyi nang gsang gsum gyi mchod pa gsum gsum yod do/ /gnyis pa dngos gzhi la bsnyen sgrub las gsum gyi rim pa la gsum ste/ gzhi bsnyen nam rgyun gyi bsnyen pa/ sgrub bsnyen
nam kha gso'i bsnyen pa'o/ /de la gnyis te/ thun mong ba dang / thun mong ma yin pa'o/ /dang po la bzlas pa'i grangs/ bzlas pa'i go rim/ bzlas pa'i dmigs pa/ ma 'grub na
spogs pa'i cho ga'o/ /phyi ma 'di la bzhi ste/ bsnyen pa'i bzlas pa/ mi 'khu ba'i bzlas pa/ srog 'phrog gi bzlas pa/ srog gi yang tig blang ba'i bzlas pa'o/ /gnyis pa thun
mong ma yin pa la gnyis te/ sngon 'gro dang / dngos gzhi'o/ /dang po sngon 'gro la brgyad de/ bsgral ba'i zhing gsal btab pa/ sa bon bskyed pa/ dam tshig bsre ba/ dam tshig
bsgrags pa/ srog dbang du bya ba/ snying po bsdu ba/ thig le bsdus te nye bar bya ba/ gzi mdangs

dbang du bya'o/ /gnyis pa dngos gzhi la bzhi ste/ bzlas pa'i grangs/ bzlas pa'i go rim/ bzlas pa'i dmigs pa/ ma grub na spogs pa'i cho ga'o/ /phyi ma 'di la bsnyen pa'i bzlas
pa/ mi 'khu ba'i bzlas pa/ srog 'phrog pa'i bzlas pa/ srog gi yang tig blang ba'i bzlas pa'o/ /'di'i dang po la hU~M 'khor tshul du bzlas pa/ hU~M 'pho tshul du bzlas
pa/ hU~M phyed bcad du bzlas pa/ dngos grub 'byin pa'i tshul du bzlas pa'o/ /gnyis pa rgyun gyi bzlas pa la gnyis te/ bdag don lha nye ba'i tshul gyi bzlas pas/ gnas skabs
las bzhi sgrub pa'i bzlas pa'o/ /'dir bsnyen pa'i dogs dpyod cung zad brjod na/ spyir mgon po 'di nyid kyi bsnyen pa la/ gzhi'i bsnyen pa/ dus rgyun gyi bsnyen pa/ sgrub
pa'i bsnyen pa/ kha gso'i bsnyen pa dang bzhi'am/ bsdu lugs kyi gnyis sogs su yod pa'i dang po gzhi

bsnyen la/ yi dam gyi bsnyen pa sngon du song na rab/ ma song yang mgon po yi dam ltar bsgrub pa zhes bya ba bdag bskyed la brten pa nyid la gtso bor phyag len mdzad pas na
skyon med de/ rang sha rang gis mi za ba'i dpes 'khu ldog kyang chung ba yin no/ /mgon po yi dam ltar bsgrub pa'i khungs kyang yod de/ byung lugs gtor ma dang bcas pa'i
khrigs gong mas mdzad pa las/ yi dam ltar bsgrub pa dang / bka' bsgo'i tshul du bsgrub pa gnyis zhes dang / yi dam ltar bsgrub na bdag mgon por bskyed pa yin gsungs/ zhes
gsal bar gsungs pas so/ /chos rgyus chung pa kha cig mgon po la bdag bskyed med zer ba yod kyang / de dag ni yig rnying rnams las mgon po la bdag bskyed mang du bshad pa
dang / las sbyor gyi skabs su rang nyid lha mo sogs su yang bskyed par bshad pa dang /

khyad par rjes gnang gi yi ge phal cher las/ rjes gnang gi gzhi lus sprul pa'i skabs su slob ma mgon por bskyed par bshad pa rnams ma mthong bar bab col du smra bar zad do/
/rang gis cung zad shes shing rgyus yod nas smras na 'os yin mod/ rgyus med la mchu'i rnam 'gyur mang na rang gi de nyid ston pas gzab 'tshal lo zhes kyang gdams so/ /bsnyen
pa'i grangs la rje bla ma 'ga' zhig gi zhal rgyun las/ rab yi ge bdun ma la 'bum phrag drug cu re bzhi bzla dgos par gsungs la/ de'i dgongs pa yang tha mas 'bum phrag
bcu drug bzla dgos pas/ 'bring la de nyis 'gyur brtsis pas 'bum phrag so gnyis/ rab la 'bring gi de yang nyis 'gyur brtsis pas drug cu re bzhir 'gyur ba yin no zhes bzhed
cing / yang sngags 'chang chos kyi rgyal po'i gsung las/ rab 'bum phrag brgya'am lnga bcu/ 'bring nyi shu rtsa gcig gam bcu/ tha ma bdun dang

kha skong gcig dang brgyad bzla bar gsungs pas/ lugs gnyis ka 'khrul med kyi phyag len re re yin no/ /de dag gis ni rje tshar chen gyi mgon po'i chos skor gyi dri ba lhag bsam
rab dkar las/ bsnyen pa'i skabs su yi dam bsnyen pa ni/ /ma song na'ang byas pas chog lags sam/ /chog na de yi gsal kha tshad ldan ci/ /mi chog na ni mgon po yi dam ltar/
/bsgrub pa zhes bya bdag bskyed la brten pa/ /'di yi tshig gi nus pa 'chad tshul dang / /don gyi dgos pa gang yin de ltar na/ /yi dam la yang gong bsnyen bzhed lags
sam/ /zhes gsungs pa'i dgongs pa'i don yang gsal bar byas pa yin la/ gnyis pa bsgrub pa la gsum ste/ phyi nor bsrung ba gnod sbyin pho mo'i tshul du bsgrub pa/ nang bsad
pa gshin rje pho mo'i tshul du bsgrub pa/ gsang ba las mkhan pho mo'i tshul du bsgrub pa'o/ /

dang po la sngon 'gro dang / dngos gzhi'o/ /dang po la gsum ste/ phyi rten phyi ru bcas te phyi'i nor rdzas dang yo byad bsrung ba/ nang rten nang du bcas te las kyi dngos
grub sgrub pa/ gsang rten gsang bar bcas te gsang ba mkha' 'gro'i 'khu ldog spong ba'o/ /bar pa 'di la gnyis te/ bskyed pa rten gyi 'khor lo yan lag bzhi dang bcas pa'i bca'
thabs/ bsad pa las kyi 'khrul 'khor 'brub khung lingga dang bcas pa'i bca' thabs so/ /gnyis pa dngos gzhi la gnyis te dkyus kyi sgrub pa dang / 'khu ldog spong ba'o/
/dang po la brgyad/ bdag bskyed/ mdun bskyed/ mchod bstod/ mkhyen gsol/ dgug 'dren/ kha sbyor dbye ba/ bcings mnan/ 'dzab 'dren pa las la sbyar ba'o/ /kha sbyor dbye ba la
brgyad de/ rang bzhin gyi gnas pa'i ye shes sems pa'i kha sbyor dbye ba/ bsgoms pa'i ye shes sems dpa'i kha sbyor dbye ba/ bla ma'i

byin rlabs dbang bskur gyis/ tshogs kyis/ sngags pa nang 'khrug gis/ 'go ba'i lha'i/ 'byung ba'i kha sbyor dbye ba/ srog gis kha sbyor dbye ba'o/ /gnyis pa la bzhi ste/ 'khu
ldog 'byung ba'i rgyu/ byung ba'i rtags/ byung ba'i nyes dmigs/ mi 'byung ba'i thabs so/ /phyi ma 'di la bzhi ste/ phyi rol lha sogs gnad drug gi man ngag la brten nas/
'khu ldog spangs te grogs ltar du 'khol ba/ nang sngags tshogs lha drug gi man ngag la brten nas bzlog rdugs ldang sogs kyi skyon drug spangs te 'khor 'bangs ltar 'khol
ba/ gsang ba sems kyi gnad lnga la brten nas bzlog rdugs ldang sogs skyon drug spangs te/ ji ltar bcol ba'i las thams cad sgrub pa'i bran g.yog ltar 'khol ba/ bsgrubs kyang
rtags med na ji ltar bya'o/ /dang po la drug ste/ sgrub pa'i bca' thabs

kyi gnad/ gnyan po lha'i gnad/ gnyen po sngags kyi gnad/ rdzas kyi rdo rjes dam la gzhag pa'i gnad/ las mkhan mya ngan las 'da' ba'i gnad/ drag sngags go bzlog gi gnad do/
/gnyis pa la drug ste/ chos skyong rang la bzlog na ji ltar bya ba/ dgra la rdugs na ji ltar bya ba/ bar du ldang na ji ltar bya ba/ 'khyams na ji ltar bya ba/ las ma btub
na ji ltar bya ba/ rbod ka 'dom na ji ltar bya ba'o/ /gsum pa la lnga ste/ mal 'og rdzas kyi gnad la brten nas ma mgon gyi srog snying ltar bzung ba'i man ngag rno zhing
myur ba'i ngar 'don pa spu gri so 'debs kyi man ngag btsan po'i mkhar du zhugs shing byin rlabs dang nus mthu'i stobs 'don pa'i ched du ga'u kha sbyor gyi man ngag gzi
brjid dang nus mthu'i rtsal 'don pa'i ched du ngan sngags kyi dug mda' khong du 'phangs pa'i man ngag chos skyong gi srog snying

dbang du bya ba gsang ba yang tig gi man ngag go /'di la gnyis te/ ngo bo la brten nas srog gi yang thig blang ba dang / rnam pa la brten nas srog gi yang tig blang ba'o/ /bzhi
pa la gnyis te/ rtags mang na ji ltar bya ba/ nang rtags byung yang phyi rtags ma byung na ji ltar bya ba'o/ /dang po la gnyis te/ tshogs bsags shing bsnyen pa skyar
ba/ dam tshig gsos te bsnyen pa bskyar ba'o/ /gnyis pa la gnyis te/ srog phur gyi lha gnad la dbab pa dang / las byas nas lha slar gso ba'i cho ga'o/ /dang po la bzhi ste/
ar la gtad pa/ ur la mnan pa/ bcud la bor ba/ shi sa bstan pa'o/ /gsum pa las sbyor la dgu ste/ 'khor los bsad pa/ tsha ba dug nad kyis bsad pa/ phur bus bsad pa/ thun
gyis bsad pa/ dam shing gis/ ba dan gyis/ sbyin sreg gis/ mnan pas/ zor gyis bsad pa dang dgu'o/ /gsum pa/ thor bu'i

man ngag bshad pa ni spyir bsam gyis mi khyab pa yod kyang / 'dir skabs su bab pa thun mong ba'i shog ril bcu dang / thun mong ma yin pa'i shog ril drug ste bcu drug las/ dang
po ni/ sngon 'gro bshom gyi shog ril/ bris sku sgrub pa'i shog ril/ gri gug/ thod pa/ gaNDe/ ral gri/ thug chen/ rnga chen/ kha TwaM kA/ pho nya'i las rim gyi shog ril
dang bcu'o/ /skabs 'dir bris sku shog ril gyi dogs pa'i gnas cung zad dpyad na/ dam pas mdzad pa'i bris sku'i shog ril 'di la gzhal yas khang med pas/ zhing khams tsam
yin gyi dkyil 'khor ma yin la/ 'on kyang shar sgor/ lho sgor/ nub sgor/ byang sgor zhes pa'i tshig rnams ni dkyil 'khor gyi dkyus cung zad shor ba ste/ 'di 'dra'i rigs can
mang du mthong ngo / /'di nas lha gsum ma la dbang bshad pa ni sngon du byung bar bla ma dag bzhed cing / 'on kyang da lta phyag len

gyi rgyun chad par snang ngo / /de dag gis ni rje tshar chen gyi mgon po'i chos skor gyi dri ba lhag bsam rab dkar las/ shog ril bcu par grags pa'i bris sku'i skabs/ /bshad
pa 'di nyid zhing khams dkyil 'khor gang / /'di nas lha gsum dag la'ang dbang bshad pa/ /dag gam 'on te rdzun mar bzhed pa lags/ /zhes gsungs pa'i dgongs pa'i don yang gsal
bar byas pa yin zhing / gnyis pa thun mong ma yin pa'i shog ril drug ni/ gtor ma la brten nas dgra bo gsod pa'i shog ril/ gtor ma med pa kha zas la/ dgra bgegs tshogs
su za ba'i/ byad sha lpags pa'i/ rmi lam ngan pa dang ltas ngan pa bzlog pa'i/ gzhan gyi rig sngags dang rbod gtong bzlog pa'i shog ril dang drug go /gnyis pa nang rtsa
gsum 'khor lo brten nas sgrub pa la bsnyen sgrub las gsum gyi/ dang po la lnga ste/ snying ga chos kyi 'khor

lo la brten nas thun mong ba'i bzlas pa/ mgrin pa longs spyod kyi 'khor lo la brten nas thun mong ma yin pa'i bzlas pa/ spyi bo bde chen gyi 'khor lo la brten nas dgra bo gsod
pa'i mi 'khu ba'i bzlas pa/ lte ba sprul pa'i 'khor lo la brten nas srog 'phrog pa'i bzlas pa/ gsang gnas bde skyong 'khor lo la brten nas srog gi yang tig blang ba'i
bzlas pa'o/ /gnyis pa bsgrub pa la gsum ste/ dregs pa pho rgyud du bsgrub pa/ dregs pa mo rgyud du bsgrub pa/ dregs pa gnyis med rgyud du bsgrub pa'o/ /de re re la dbang
du bya ba dang byin gyis brlab pa gnyis gnyis yod do/ /gsum pa las sbyar la gnyis te/ thun mong gi dmigs pas spyi'i las la sbyar ba dang / khyad par gyi dmigs pas bye brag
tu las la sbyar ba'o/ /phyi ma 'di la drug ste/ spyi bo bde chen gyi 'khor lo la brten nas zhi ba'i las sgrub pa/ mgrin pa longs spyod kyi 'khor lo la brten nas dbang
dang tshe bsgrub

pa/ snying kha chos kyi 'khor lo la brten nas mngon spyod kyi las bsgrub pa/ lte ba sprul pa'i 'khor lo la brten nas rgyas pa'i las bsgrub pa/ gsang gnas bde skyong gi 'khor
lo la brten nas las sna tshogs bsgrub pa/ 'khor lo thog mtha' gnyis la brten nas 'gal rkyen sel zhing mthun rkyen bsgrub pa'o/ /skabs 'dir nang sgrub la brten pa'i khungs
sogs kyi dogs pa'i gnas cung zad dpyad pa ni/ nang sgrub kyi man ngag zab mo 'di'i khungs ni/ rdo rje gur dang / las gsang ba'i rgyud gnyis la brten par nang sgrub kyi
yig rnying las bshad la/ de yang rdo rje gur las/ de nas bcom ldan 'das rdo rje 'dzin pa nyid kyi sku dang / gsung dang / thugs rdo rje las nag po chen po 'di nyid rab tu
phyung ngo / /zhes pa'i rgyud tshig 'di nyid spyi don du bshad pas phyi sgrub bstan/ sba sa don du bshad pas nang sgrub bstan par snyan brgyud 'dzin pa'i bla ma gong ma
rnams bzhed cing /

las gsang ba'i rgyud kyis bstan tshul nges pa can zhig sngar ma mthong bas smra bar ma spobs la/ nang sgrub 'di la rtsa gsum la brten pa'i yi ge nyung ngu gong mas mdzad pa
dang / de'i rjes su de nyid cung zad rgyas su btang ba dang / gsang rten lus la bcangs pa'i yig chung dam pas mdzad pa yod pa la/ gzhan yang mahA ka la'i spu gri so 'debs
kyi man ngag ces bya ba ha cang mi nyung tsam zhig kyang 'byung zhing / des na 'di ni nang gi man ngag bsnyen sgrub las gsum cha tshang ba zhig yin par bzhed la/ khyad
par snying ga chos 'khor la brten pa'i thun mong ma yin pa'i las sbyor ni/ rdo rje gur las/ de yi spyi bor 'dug nas ni/ /til tsam du ni za bar byed/ /ces pa'i don yin par
bla ma dag gsung ngo / /gzhan yang 'di nyid yig rnying tshad ldan mang po las zur tsam bshad de/ lcam dral gyi rjes gnang gi tho mal los mdzad pa las kyang / yon tan sgrub
pa'i lung sbyin

pa'i skabs su bsnyen sgrub las gsum gyi man ngag phyi sgrub dang / nang lus la brten pa rnams sbyin zhes dang / byung lugs gtor ma dang bcas pa'i khrigs las kyang / nang gi
rnal 'byor yin na thun gyi rjes su mgon po 'khor bcas bdag nyid kyi lte bar chos 'byung gru gsum gyi nang du bsdus la gzhag par gsungs pa dang / gzhan yang de 'dra'i rigs
can mang du yod pas/ khungs de dag la brten nas yar lung pa seng ge rgyal mtshan gyis nang khrid kyi yi ge rgyas pa 'di mdzad cing / kha cig 'di la bka' brgyud pa'i chos
skyong phyag bzhi pa'i man ngag nas rgyas bkab pa yin gyi/ rang lugs la nang gi man ngag las sbyor thor bu ma gtogs khrid rim du byed rgyu med gsungs pa ni/ gong du drangs
pa'i yig rnying de dag kyang ma gzigs par snang zhing / rang nyid la 'di skor gyi rgyus med pa'i de nyid ston par zad do/ /des na nang sgrub 'di la bsnyen sgrub las gsum
gyi

man ngag cha tshang par yod pa mal lo sogs kyis bshad cing / de yod phyin bla mas kyang khrid rim du byas nas bstan/ slob mas kyang dmigs thun du bcad nas bsgom pa la skyon
ci yod soms shig des na zhal ngo nang brgyud las 'ongs pa'i gsang khrid thob pa dag gis bltas na/ yar lung pa'i 'di nang khrid thun mong ba tsam du mthong ste/ 'di las rtsa
nang tsam du lha bskyed par bshad la/ zhal ngo nang brgyud las 'ongs pa la ni rtsa thig rlung gsum dang dbyer med du lha bskyed pa yin zhing / gzhan yang gzhi skye med
dngos po'i gnas tshul la mkhas pa zhes bya ba/ phyi nang gsang gsum gyi dregs pa rgyud gsum ngos bzung nas/ chos thams cad sems nyid gsal stong zung 'jug gi cho 'phrul
du ston pa zab pa las kyang ches zab pa yod do/ /rtsa dang dbyer med du lha bskyed pa ni yig rnying las kyang bshad de/ ro ma'i rtsa mdud dang dbyer med du mgon po rkyang
ma'i rtsa mdud dang dbyer med du lha mo sogs bskyed

par bshad pa'i phyir ro/ /des na zhal ngo nang brgyud kyi khrid 'di ni nang sgrub thun mong ma yin pa yin zhing / phyi sgrub sogs gsum du phye ba'i gsang sgrub yin par bla
ma brgyud pa rnams bzhed pa yin no/ /yang 'di'i las sbyor gyi dmigs pa'i skabs su/ rang dang bsgrub bya'i rtsa rnams la lha bkod nas/ gzhan la gcod pa'i dmigs pa bsgom pa'i
tshe/ phan tshun mtshungs par 'dra ba'i rten 'brel gyi dbang gis gzhan la gnod pa bzhin/ rang gi tshe srog la'ang gnod pa ma yin nam snyam na/ 'di la gnad kyi zhal gdams
'di yod de/ bsgrub bya pha rol po'i rtsa la lha bkod pa ni/ phyag mtshan gyi gri gug la sogs pa'i so nang la bkug nas gcod pa'i stangs ka byed pas gzhan la gnod pa yin
zhing / rnal 'byor pa rang gi rtsa la lha bkod pa na/ nang la gcod pa'i stangs ka mi byed par/ phyi la 'phyar stabs su 'dzin pas bar chad bsrung zhing rang gi tshe srog
la

mi gnod pa yin zhes bla ma gong ma rnams kyi gsung rgyun bzhin/ bdag gi rje bla ma rnams yang yang du bka' stsol ba zhig 'dug pas/ zhal gdams 'di ni snying gi dkyil du bcang
bar bya'o/ /de dag gis ni rje tshar chen gyi mgon po'i dri ba lhag bsam rab dkar las/ nang sgrub skabs su gong ma'i tho yig las/ /rdo rje gur dang las gsang gis bstan zhes/
/'byung ba de gnyis dag las ji skad bshad/ /lhag par phyi ma'i ngos 'dzin ji ltar lags/ /rtsa gsum la brten nang gi bsgrub pa'i skabs/ /kha rje kun dga' grol mchog cig
las sbyor skabs su thor bu las/ /'chad pa las gzhan khrid rim med ces gleng / /des na yar lung khrid yig dag min nam/ /zhes dang / nang sgrub 'di ka gsang sgrub yin pa'am/
/gsang sgrub ces bya zur na yod pa yin/ /dang po ltar na so sor dbye ba ci/ /phyi ma ltar na ngos 'dzin ci la byed/ /'di yi thun mong ma yin las sbyor skabs/ /rang dang
bsgrub bya'i rtsa la lha

bkod nas/ /gzhan la gcod tshe phan tshun mtshungs 'dra yi/ /rten 'brel dbang gis gzhan la gnod pa bzhin/ /de bzhin rang gi tshe srog la gnod par/ /bshad cing de 'dra'i gtam
rgyud mang snang ba/ /'di la gnad kyi gdams pa ji ltar yod/ /bla mar thos sam yi ge gzigs lags sam/ /zhes gsungs pa de dag gi dgongs pa'i don yang gsal bar byas pa yin no/
/de lta bu'i nang khrid dam gsang khrid 'di 'chad dam nyams su len pa sogs gang byed kyang / gong du bshad pa'i gong ma'i yi ge thor bu ba de dag sogs dang / gzhan yang
yar lung seng rgyal/ rje tshul khrims bzang po/ 'jam dbyangs sangs rin/ rje rdo ring pa/ sngags 'chang chos kyi rgyal po/ rje tshar chen rnams kyis mdzad pa'i khrid yig
dngos dang / de la phan pa'i yig sna che chung du ma yod pa rnams dang / lhag par rje tshar pa'i gsung ma nyams pa'i rgyun mkhyen brtse

chos rjes zin bris su btab pa'i khrid yig chen mo dang / de'i snying po bsdus pa bdag gi bla ma mkhan chen 'jam pa'i dbyangs kyis mdzad pa sogs de dag la thos bsam mthar phyin
par bgyis na/ lugs 'di la mi 'jigs pa'i spobs pa thob pa ni kho bos nges pa thob pa yin la/ de bzhin du srung 'khor brag rdzong ma'i man ngag la mkhas par 'dod pa rnams
kyis/ thog mar rje btsun gyi dngos slob dkar gyis mdzad pa'i yi ge nas bzung / bar skabs kyi bstan 'dzin so sos mdzad pa'i srung 'khor gyi yig sna du ma 'byung ba de rnams
dang / khyad par rje rdo ring pa'i yi ge rgyas pa/ tshar chen gyi sa bcad/ sngags 'chang chos kyi rgyal po'i srung 'khor bar chad kun sel/ bdag chen rdo rje 'chang gi
gsung rgyun snyan brgyud ma nyams pa/ rje blo gsal rgya mtsho la bka' bab pa bzhin/ slob ma rnams la ji ltar gsungs pa ltar zin bris su btab pa'i khrid yig rje mkhyen brtse
ba dang /

rje bod mkhar ba gnyis kyis mdzad pa sogs dang / de dag gi gsal byed snying por gyur pa bdag gi bla ma mus chen rdo rje 'chang sangs rgyas rgyal mtshan dang / mkhan chen thams
cad mkhyen pas mdzad pa'i gsung rab de rnams la lta rtog zhib tu bgyis na/ srung 'khor brag rdzong ma'i man ngag gi skor la bshad sgrub gang byed kyang thogs med kyi
blo gros rgyas par 'gyur ba ni kho bos nyams su myong ba lags so/ /gsum pa yang gsang sems kyi gnad la brten nas bsgrub pa la gsum ste/ thog mar gzhi skye med dngos po'i
gnas lugs la mkhas pa/ bar du lam dbri bskyed nyams len gyi gnad la mkhas pa/ mthar thug sangs rgyas kyi bstan pa srung ba'i mtshon char gtad pas mngon spyod mchog gi dngos
grub tu bsgyur ba la mkhas pa'o/ /'di dag ni brgyud ldan gyi bla ma rnams kyi zhal las byung ba'i man ngag gi tho tsam bkod pa yin la

zhib tu ni snyan brgyud dang ldan pa'i yongs 'dzin dag gi zhabs pad yun ring du bsten zhing / lus longs spyod kyi sgo nas dka' ba rgya chen po spyad de gsol ba nan tan du btab
nas thugs dgyes pa chen pos zhal gyi sgo nas 'byung ba kho na la rag las pa yin pas/ skal bzang don gnyer can rnams kyis dgongs par mdzod cig cir snang dregs pa rgyud
gsum rnam rol la/ /gang shar rnyed dang bkur bsti'i mchod sprin gyi/ /dbyings nyid gdod nas yod ma myong bzhin du/ /snang ba gzhi nas 'gag med 'di ngo mtshar/ /bar skabs
kyi tshigs su bcad pa'o/ /bzhi pa mos gus gzhon nu'i dga' ba dang 'dra bas bsam pa tshim pa ni/ de ltar chos skyong gi rjes gnang ci rigs pa thob pa'i rjes su/ phyi sgrub
dang nang sgrub kyi man ngag la brtson pas nyams su blang zhing / thun mtshams su yang tshogs dang gtor ma la sogs pas bla ma yi dam chos skyong rnams mnyes par byas pas
rang gzhan

gyi gnas skabs dang mthar thug gi bzhed don rnams lhun grub tu 'byung ba rten 'brel gyi chos nyid yin la/ de'i tshe bla ma dang chos skyong dang gdam ngag rnams la yid ches
pa'i dad pa dang mos gus gsha' ma rkyen gyis 'phrog par mi nus pa'i gting tshugs pa ni mos gus kyis bsam pa tshim pa zhes bya ba yin par gsungs so/ /mtshan ldan bla mar
man ngag drin nos nas/ /nyams su blangs pas don gnyis lhun grub ste/ /lam 'dir bslu ba med pa'i mos gus kyis/ /bsam pa tshim pa chos 'di'i zab khyad lags/ /bar skabs kyi
tshigs su bcad pa'o/ /de ltar de dag gis ni dpal rdo rje nag po chen po'i zab mo'i chos skor rnams byung ba'i tshul legs par bshad pa bstan srung chos kun gsal ba'i nyin
byed ces bya ba ma tshang pa med pa bstan zin to// //'dir smras pa/ gangs can ljongs 'dir 'gran zla kun bral sa skya'i bla chen gong ma lnga/ /brgyud par bcas

dang sa skya paN chen dri med dpal du sangs rgyas te/ /slar yang byon pa sprul pa'i skyes mchog sngags 'chang ngag dbang kun rin zhes/ /ci mdzad bstan 'gro'i don du gyur pa'i
skyes chen de la slar yang 'dud/ /mgon de'i rigs sras padma'i rnam sprul mthu stobs rdzu 'phrul bsam yas gter/ /gang gi zhal dkyil mthong ba tsam gyis 'gro kun dbang sdud
bsod nams dbang / /zhi zhing des pa'i ngang tshul bzang pos rmu rgod kun kyang 'dul mdzad pa'i/ /'gro mgon chos rje'i rnam 'phrul grags pa'i mtshan te sku mched zhabs
la dad/ /brtan g.yo 'di kun khyed kyi rnal rol khyed ni brtan g.yo kun gyi bdag /gdod ma'i mgon po rang sems bla ma rang ngo sprod pa'i bka' drin can/ /'khor 'das kun khyab
rgyal ba'i gong bu rgyal ba mus pa chen po zhes/ /da lta 'bras bu'i sa la bzhugs pa'i sa gsum bla mas da dung skyobs/ /chos tshul bye ba'i spyan zung dang ldan 'gro

kun dga' mdzad don grub zhabs/ /sa skya'i gser chos kun la dbang phyug nyams rtogs rab brtan chos rje dang / /gang gi mkhyen rab ngag dbang lha mtshungs chos kyi don kun gzigs
pa yi/ /grags pa gsal ldan yongs 'dzin rnams kyi bka' drin bsam bzhin dad pa 'phel/ /rnam snang pho brang rdo rje gdan la sogs/ /rgya bod mkha' 'gro 'du ba'i gnas rnams
su/ /bzhugs nas bstan dgra'i srog dbugs la dgyes pa'i/ /phyi yi chos skyong rnams kyis bdag srungs shig /rtsa gsum 'khor lo byang sems rlung gi dngos/ /gzung 'dzin dgra
bo'i gshed ma lhan skyes kyi/ /ye shes bde chen mgon po'i sar 'khrid pa'i/ /nang gi srung mas rtag tu dge legs mdzod/ /phyi nang sgyu 'phrul dregs pa'i zlos gar kun/ /rang
sems gsal stong brjod bral blo 'das kyi/ /rol par shes pas snang srid rgyud gsum gyi/ /rang zhal

mthong ba'i gsang ba'i mgon pos skyongs/ /de ltar phyi yi dregs pa rgyud gsum la/ /rnam drug rten dang gtor ma gsum la sogs/ /bshams nas bzlas brjod bskang bshags bstod bskul
gyis/ /mnyes par byas pas las bzhi'i don kun 'grub/ /lus la grub pa'i nang gi rgyud gsum po/ /dmigs rim zab mo'i byang sems dbab bzlog dang / /rlung sbyor bzlas pa'i sngags
kyis rgyud bskul bas/ /bde chen mgon pos 'dzum zhal ston par nges/ /gsal stong zung 'jug gsang ba'i rgyud gsum de/ /brjod bral blo 'das mchod pas dgyes byas na/ /tshe
'dir sems nyid rtog med chos sku dang / /lus nyid 'ja' lus rdo rje'i sku 'grub gyur/ /de 'dra'i 'bras bu tshe 'dir ma thob na/ /'chi ba 'od gsal zhes bya'i sgra bo che/
/yang yang 'phrad pa'i mdza' bo de mthong bas/ /ngo shes nang gi 'pho bas dus der grol/ /der yang 'khrul nas bar dor 'khyams gyur na/ /bla ma bstan srung

rnam sprul bgrang yas kyis/ /gdugs dang rgyal mtshan la sogs mchod sprin bcas/ /ming nas lung ston mkha' spyod 'khrid par nges/ /ci ste las kyis mngal sgo 'grims srid kyang
/ /lus rten bla ma chos sogs mthun rkyen kun/ /bka' srung rnams kyis 'bad med legs bsgrubs nas/ /ring por mi thogs rnam grol mchog thob pas/ /lam bzang 'di dang mjal kun
skal ba bzang / /de ltar brtan g.yo kun khyab srung ma'i gtso/ /dpal ldan gur gyi mgon po lcam dral dang / /mthu ldan gnyan gyi mgon po gdong bzhi pa/ /bstan dgra'i srog
bdag las mkhan pho nyar bcas/ /u rgyan mkha' 'gro'i gling gi nor skyong zung / /dpal chen thugs kyi sprul pa dkar mo dang / /bdud kyi rgyal po dam can bcu gnyis sogs/ /bstan
srung dbang po rnams kyi zab rgyas kyi/ /chos tshul sngon tshe rgya gar 'phags yul dang / /phyis

rabs gangs ri'i ljongs 'dir dar ba'i tshul/ /legs par bshad pa'i sngon med bstan bcos kyi/ /nyi ma gsar du shar ba'i dge mtshan 'dis/ /blo gsal rnams kyis bstan srung chos
tshul kun/ /gsal bar mthong zhing rtogs pa'i rgyur gyur te/ /sa skya'i bka' srung man ngag chu rgyun gyis/ /rgya mtsho'i gos can ma lus khyab gyur nas/ /de dang lhan cig
yongs rdzogs bstan pa'i bdag /dpal ldan sa skya'i rje btsun mchog rnams kyi/ /bzhed gzhung zab dang rgya che'i bstan pa'i rgyun/ /kun kyang 'phel zhing srid mthar rgyas gyur
cig /'di sbyar dge dang dus gsum legs byas kyi/ /mthu las byung ba'i gzi brjid me 'od kyis/ /bdag cag dpon slob gdul byar bcas pa yi/ /sdig sgrib nyes ltung mun pa kun
bcom nas/ /dus 'dir tshe ring nad med bsam don rnams/ /sngar bzhin 'bad med yid bzhin lhun grub ste/ /spyi dang bye brag bstan pa cher rgyas shing / /de rgyun bskal par
rigs

rgyud dri med kyis/ /rgyun du bskyangs nas dpal ldan sa skya yi/ /chos srid dpal 'byor yar ngo'i zla ba ltar/ /gong 'phel gyur te sngags 'chang yab sras kyi/ /bstan pa'i rgyun
'di nam yang mi nub cing / /bdag dang bdag la yid gtad slob bu rnams/ /nam zhig tshe 'di'i snang ba nub ma thag /bde ba can du snang ba mtha' yas kyi/ /drung du skyes
nas sa lam mthar phyin te/ /slar yang bsam bzhin srid pa'i zlos gar gyi/ /sna tshogs thabs mkhas du mas bstan pa dang / /'gro ba'i don mang yid la re ba bzhin/ /'grub nas
kun kyang dag pa'i zhing bsgrod shog /bdag cag so skye rang stobs bral yang bla ma bstan srung dbang po rnams/ /dbyer med thugs rje'i gzhan stobs dbang las 'di dang phyi
ma'i don mtha' dag /yid la bsam pa ji bzhin 'grub ste sa skya'i rje btsun bstan pa'i rgyun/ /phyogs dus kun tu mi nub dar ba'i mthu dang nus pa'i stobs ldan shog /nges
pa'i

don du bden pa'i dngos po phra rab rdul gyis ma gos kyang / /ye shes gsal snang cir yang 'char ba gdod ma nyid nas 'gag ma myong / /yod ma myong ba'i dbyings dang 'bral med
brjod bral cir yang ma grub pa/ /zung 'jug gnas lugs myur du rtogs nas rang gzhan don gnyis lhun grub shog /ces dpal rdo rje nag po chen po'i zab mo'i chos skor rnams byung
ba'i tshul legs par bshad pa bstan srung chos kun gsal ba'i nyin byed ces bya ba 'di yang / snyigs dus kyi bstan pa'i gsal byed chen po sngags 'chang chos kyi rgyal po
ngag dbang kun dga' rin chen gyi thugs sras dam pa gcen 'jam mgon grub pa'i dpa' bo padma'i rnam sprul bsod nams dbang po'i zhal snga nas dang / de'i gcung byang chub sems
dpa' zhi ba 'tsho'i sku'i skye ba dpal ldan bla ma dam pa bsod nams rgyal mtshan nyid slar yang bsam bzhin du byon pa yab rje sbas pa'i sangs rgyas sngags 'chang grags
pa blo gros/ rigs thams cad dang dkyil 'khor thams cad

kyi khyab bdag drug pa rdo rje sems dpa' dang rnam dbyer med pa'i dus gsum sgrib med du gzigs pa rgyal ba mus pa chen po sangs rgyas rgyal mtshan/ sprul pa'i sku lo nas spyan
snga rin po che kun dga' don grub/ nyams dang rtogs pa'i mnga' bdag chos kyi rje dbang phyug rab brtan/ mkhas shing btsun pa'i yon tan gzhal du med pa mnga' ba rje nags
dgon pa chen po sbyin pa grags pa/ shes bya'i dkyil 'khor mtha' dag la mi 'jigs pa'i spobs pa brnyes pa mkhan chen 'jam pa'i dbyangs ngag dbang chos kyi grags pa la sogs
te yongs 'dzin bslu med dam pa du ma'i zhabs sen rin po che dbang gi rgyal po spyi bo'i rgyan du bkod cing / gsung gi bdud rtsi'i skal ba bzang por gyur pa shrI sa skya
pa shAkya'i dge bsnyen paNDi ta mkhas pa sngags 'chang ngag dbang kun dga' bsod nams grags pa rgyal mtshan dpal bzang pos/ sa skya pa'i bka' srung khyad par can 'di dag
gi man ngag gi chos tshul

rnams bshad pa'i gzhi che zhing / zab cing rgya che ba 'ba' zhig tu bzhugs pas 'di rnams kyi chos skor rnams byung tshul gyi yi ge zhib pa zhig bgyis te/ lugs 'di'i bstan pa'i
zhabs 'degs su 'gyur ba zhig byung na ci ma rung snyam pa'i rang nyid kyis kyang lhag bsam rnam par dag pas kun nas bslangs shing / don gnyer can gyi dge ba'i bshes gnyen
du mas kyang 'phral yun du bskul ba dang / lhag par rigs kyi bu ngag dbang bsod nams dbang phyug la sogs te rigs dang chos las skyes pa'i slob ma'i tshogs rang dang
skal ba mnyam pa rnams la phan par bsams nas/ lugs 'di la mkho ba'i mgon pod me 'bar ma sogs na bzhugs pa'i chos skyong gi bla ma brgyud pa'i lo rgyus kyi yi ge gong mas
mdzad pa'i gsung rab rjes 'brangs kyi zin bris du ma dang bcas pa rnams/ bdag chen blo gros rgyal mtshan gyi mgon po'i man ngag gi khog khrigs kyi yi ge khyad par rje btsun
blo gsal rgya mtshos mdzad pa'i mgon po'i chos skor byung

tshul man ngag gi khog phub rnam bshad/ snyan brgyud rin chen lde mig dang / snyan brgyud rol mtsho ste gsung rtsom 'phro can de gnyis la gtso bor brten zhing / gzhan yang
sngags 'chang chos kyi rgyal po'i gsung rgyun dri ma med pa la brten nas/ 'jam mgon grub pa'i khyu mchog bsod nams dbang pos mdzad pa'i 'di skor la mkho ba'i gsung rab 'ga'
zhig dang / yab rje sbas pa'i rnal 'byor sangs rgyas mi gzugs can grags pa'i mtshan can/ de nyid kyis mdzad pa'i bse 'bag nag po 'phur shes kyi lo rgyus kyi yi ge mkhan
chen thams cad mkhyen pa sogs kyis mdzad pa'i mgon po'i chos skor gyi dri ba lhag bsam rab dkar gyi don 'grel bla ma'i gsung rgyun ma sogs tshad thub kyi yig cha du ma
la gzhi byas shing / dngos brgyud kyi bla ma rnams kyi gsung rgyun khyad par can blo la zin pa rnams kyis kyang mdzes par byas te/ rang gi bgrang gzhi bcu phrag bzhi dang
nyag ma lngar slebs pa 'phags pa'i

yul na br-i ShaHste khyu mchog ces grags shing / rgya nag lugs la lcags mo sbrul gyi lo me tog can gyi zla ba'i dkar phyogs dga' ba dang po'i tshes la/ gza' dang skar ma dang
sbyor ba dang byed pa bzang po 'dzoms pa'i nyin/ bod kyi rdo rje gdan dpal sa skya'i chos grwa chen po'i bzhi thog bla brang gi yang rtse ngo mtshar 'chi med rdo rje'i
pho brang e waM byang chub 'byung ba'i gnas su bla ma dang mkha' 'gro chos skyong khyad par can rnams la gsol ba rtse gcig tu 'debs bzhin pa'i ngang nas legs par sbyar ba'i
yi ge pa ni/ gso ba rig pa la mkhas shing / yi ge'i 'du byed la byang chub pa gdong ga ba bsam pa don chen dang / A kSha ra'i bya ba la phul du phyin cing dpal dus kyi
'khor lo'i rtsis gzhung rgya mtsho la legs par sbyangs pa shab stod pa bkra shis don grub gnyis kyi sor mo'i 'du byed las bskrun pa'o/ /'di bgyis dge bas bdag cag dpon
slob kyi sdig sgrib thams cad byang zhing dag ste/ dus 'dir tshe ring nad med bsam don yid bzhin du

'grub cing / phyi ma lhan cig bde ba can du padmo las brdzus te skyes nas/ rgyal ba 'od dpag med las theg chen chos kyi bdud rtsi'i bka' drin nos nas sa lam rnams skad cig
gis bsgrod de/ rang nyid grol ba mthar phyin cing / phyin chad las nyon gyi skye sgo spangs pa'i gang 'dul gyi sprul pas 'gro kun smin grol la 'god cing / spyi dang bye brag
gi bstan pa rab tu gsal zhing yun ring du gnas par bya nus pa'i mthu stobs dang ldan pa'i smon gnas yid bzhin du 'grub pa'i rgyur gyur cig de de bzhin du gyur cig de
las gzhan du nam yang ma gyur cig na mo shrI badzra mahA kA la sa pa ri wa ra ye ma ma pa ti sa pa ri wa ra sya a yu puNya dhan shtsa wartA ni bista ra bha wantu/ bA hya
mudhya yoH dpal rdo rje nag po chen po 'khor dang bcas pa la phyag 'tshal lo/ /bdag 'khor dang bcas pa'i tshe bsod nams nor longs spyod 'phel zhing rnam par rgyas par mdzad
du gsol/ phyi dang nang gi mi mthun phyogs thams cad nye bar zhi bar mdzad du gsol/ sarba a pakSha u pa shintaM

kurbantu/ dngos grub thams cad bdag la rab tu stsal du gsol/ sarba siddhi mme pra yatstshantu/ thams cad bkra shis/ sarba mangga laM/ dharme u da ya mastu/chos 'di rab tu dar
bar gyur cig skabs 'dir yi ge pa bzang ldan nor bus zhus/ ye dharmmA he tu pra bha bA he tunte Shanta tha ga to hya ba datre te Shanytsa yo ni ro dhA e baM bA di mahA
shra ma NaH sarba mangga laM//

